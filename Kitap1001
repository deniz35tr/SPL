Dar Kapsamlı Sermaye Piyasası Mevzuatı ve
Meslek Kuralları
Ders Kodu: 1001
 Sermaye Piyasası Faaliyetleri Düzey 1 Sınavı
 Konut Değerleme Sınavı
 Gayrimenkul Değerleme Sınavı
 Bilgi Sistemleri Bağımsız Denetim Sınavı
30 Haziran 2024
Bu çalışma notu Sermaye Piyasası Kurulu uzmanları tarafından hazırlanmıştır.
Bu kitabın tüm yayın hakları Sermaye Piyasası Lisanslama Sicil ve Eğitim Kuruluşu A.Ş.’ye aittir. Sermaye Piyasası
Lisanslama Sicil ve Eğitim Kuruluşu A.Ş.’nin izni olmadan hiçbir amaçla çoğaltılamaz, kopya edilemez, dijital
ortama (bilgisayar, CD, vb) aktarılamaz.
SINAV ALT KONU BAŞLIKLARI
DAR KAPSAMLI SERMAYE PİYASASI MEVZUATI VE MESLEK KURALLARI
1. Sermaye Piyasası Kanunu
2. Sermaye Piyasası ile İlgili Diğer Düzenlemeler ve Kavramlar
2.1. Özel Durumlar Tebliği II-15.1
2.2. Kurumsal Yönetim Tebliği II-17.1
2.3. Yatırım Fonlarına İlişkin Esaslar Tebliği III-52.1
3. Türkiye Sermaye Piyasaları Birliği (TSPB) Üyelerinin Meslek Kuralları, Sermaye Piyasası
Çalışanlarının Etik İlkeleri
3.1. TSPB Üyelerinin Sermaye Piyasası Faaliyetlerini Yürütürken Uyacakları Meslek Kuralları
3.2. Sermaye Piyasası Çalışanları Etik İlkeleri ve Davranış Kuralları
ii
İÇİNDEKİLER
Sermaye Piyasası Kavramı .................................................................................................... 1
Sermaye Piyasasının Unsurları .............................................................................................. 2
Sermaye Piyasasına İlişkin Düzenlemeler ............................................................................. 3
Türleri ............................................................................................................................. 3
Düzenleme İlkeleri ......................................................................................................... 4
6362 sayılı Sermaye Piyasası Kanunu (6362 sayılı SPKn) ................................................... 5
6362 sayılı SPKn’nun Hazırlanmasında Belirleyici Olan Faktörler .............................. 5
6362 sayılı SPKn’nun Konusu ve Amacı ....................................................................... 6
6362 sayılı SPKn’nun Uygulama Alanı (Saklı Hükümler-İstisnalar) ...................... 6
6362 sayılı SPKn’nda Yer Alan Temel Kavram ve Konular ......................................... 8
1.1.4.4.1.1. Kavram ........................................................................................................................ 8
1.1.4.4.1.2. Türleri .......................................................................................................................... 8
1.1.4.4.1.3. Kaydi Sistem .............................................................................................................. 10
1.1.4.4.1.4. Sermaye Piyasası Araçlarını Konu Alan Teminat ve Teminat Yönetim Sözleşmeleri
İle Teminat Yöneticisi ................................................................................................................... 11
1.1.4.4.2.1. Kavram ...................................................................................................................... 13
1.1.4.4.2.2. Sermaye Piyasası Araçlarının İhracına İlişkin Ortak Esaslar .................................. 14
1.1.4.4.2.3. Payların İhracına İlişkin Genel Esaslar .................................................................... 20
1.1.4.4.2.4. Borçlanma Araçlarının İhracına ve Borçlanma Aracı Sahipleri Kuruluna İlişkin
Genel Esaslar ............................................................................................................................... 20
1.1.4.4.4.1. Kavram ...................................................................................................................... 31
1.1.4.4.4.2. Yatırım Hizmet ve Faaliyetleri ................................................................................... 31
1.1.4.4.4.3. Yan Hizmetler ............................................................................................................ 31
1.1.4.4.4.4. Kitle Fonlama Faaliyetleri ........................................................................................ 32
1.1.4.4.4.5. Kripto Varlık Hizmet Sağlayıcılarının Faaliyetleri ve Kripto Varlık Saklama Hizmeti
...................................................................................................................................................... 33
1.1.4.4.4.6. Sermaye Piyasası Kurumlarının SPKn Kapsamındaki Faaliyetleri .......................... 34
1.1.4.4.4.7. Sermaye Piyasası Faaliyetlerinin Yürütülmesine İlişkin Genel Esaslar .................... 34
1.1.4.4.5.1. Yatırım Kuruluşları .................................................................................................... 36
1.1.4.4.5.2. Kolektif Yatırım Kuruluşları ...................................................................................... 37
1.1.4.4.5.3. Finansal Alt Yapı Kuruluşları.................................................................................... 42
1.1.4.4.5.4. Diğer Sermaye Piyasası Kurumları ........................................................................... 44
1.1.4.4.5.5. Borsalar ..................................................................................................................... 44
1.1.4.4.5.6. Öz Düzenleyici Kurumlar .......................................................................................... 46
1.1.4.4.7.1. Sermaye Piyasasında Denetime İlişkin Esaslar ....................................................... 50
1.1.4.4.7.2. Sermaye Piyasasında Tedbirler ................................................................................ 51
1.1.4.4.8.1. Yaptırımların Genel Düzeni ..................................................................................... 56
1.1.4.4.8.2. Sermaye Piyasasına Özgü Temel Suç Tipleri ............................................................ 56
1.1.4.4.8.3. İdari Para Cezaları.................................................................................................... 61
ÖZEL DURUMLAR TEBLİĞİ (II-15.1) ........................................................................ 64
Özel Durum Açıklaması Yapmakla Yükümlü Olanlar ve Muafiyetler ........................ 66
İçsel Bilgilerin Açıklanması ......................................................................................... 66
İçsel Bilgilerin Kamuya Açıklanmasının Ertelenmesi ve Gizlilik ............................... 67
iii
İçsel Bilgilere Erişimi Olan Kişiler Listesi ............................................................... 67
Olağan Dışı Fiyat ve Miktar Hareketleri ...................................................................... 68
Haber veya Söylentilerin Doğrulanması ...................................................................... 68
İdari Sorumluluğu Bulunan Kişiler ile Ana Ortak İşlemlerinin Açıklanması .............. 68
Sürekli Bilgiler ............................................................................................................. 69
Sermaye Yapısına ve Yönetim Kontrolüne İlişkin Değişiklikler ................................. 69
Oy Haklarının Hesaplanması ..................................................................................... 69
Paya Dayalı Sermaye Piyasası Araçlarına İlişkin Açıklama Yükümlülüğü ............... 70
Açıklama Yükümlülüğünün Kapsamı ........................................................................ 70
Genel Bilgilerin Yayımlanması .................................................................................. 71
Bilgilendirme Politikası ............................................................................................. 71
Genel Kurul ve Sermaye Artırımına İlişkin Bilgilerin Açıklanması .......................... 72
Pay Dışındaki Sermaye Piyasası Araçlarını Halka Arz Eden İhraççıların Diğer
Açıklamaları .............................................................................................................................. 72
Fon Kullanıcıları, Nitelikli Yatırımcılara veya Tahsisli Olarak Satılmak Üzere İhraç
Belgesi Onaylanan Payları Borsada İşlem Görmeyen İhraççılar ve Payları Nitelikli Yatırımcı
İşlem Pazarında İşlem Gören Ortaklıklar Tarafından Yapılacak Açıklamalara İlişin Esaslar .. 73
Özel Durum Açıklamalarının Bildirim Şekli ............................................................. 74
Açıklamaların Kapsam ve Özellikleri ........................................................................ 74
KURUMSAL YÖNETİM TEBLİĞİ (II-17.1) .................................................................... 76
Kurumsal Yönetim ile İlgili Temel Esaslar .................................................................. 76
Kurumsal Yönetim İle İlgili Yaklaşımlar .................................................................... 78
Türk Ticaret Kanununun Kurumsal Yönetime İlişkin Hükümleri ............................... 80
Sermaye Piyasası Kurulu Düzenlemeleri - Kurumsal Yönetim Tebliği II-17.1 .......... 88
Sermaye Piyasası Kurulu Kurumsal Yönetim İlkeleri ................................................. 95
YATIRIM FONLARINA İLİŞKİN ESASLAR TEBLİĞİ (III-52.1) ............................... 105
Yatırım Fonlarına İlişkin Genel Esaslar ..................................................................... 106
Şemsiye Fon ............................................................................................................... 106
Fonun Malvarlığına İlişkin Esaslar ............................................................................ 107
Şemsiye Fon Türleri ................................................................................................... 107
Fonun Unvanı ............................................................................................................. 109
Şemsiye Fon İçtüzüğü ................................................................................................ 111
Kurucunun Yetki ve Sorumluluğu ............................................................................. 112
Şemsiye Fonun Kuruluşu ........................................................................................... 112
Fon Katılma Paylarının İhracı .................................................................................... 112
Yatırımcı Bilgi Formu .............................................................................................. 113
Bilgilendirme Dokümanlarında Yapılacak Değişiklikler ......................................... 114
Katılma Paylarının Değeri ........................................................................................ 114
Katılma Paylarının Alımı-Satımı ............................................................................. 115
Pay Gruplarının Oluşturulması ................................................................................ 116
Fon Portföyüne Alınacak Varlıklar ve İhraççılarına İlişkin Sınırlamalar ................ 116
Fon Portföyüne Alınacak Kolektif Yatırım Kuruluşu Paylarına İlişkin
Sınırlamalar ........................................................................................................................... 117
Fon Portföyündeki Varlıkların Borsada İşlem Görme Esasları ................................ 117
Borsa Dışında Taraf Olunan Sözleşmelere İlişkin Sınırlamalar .............................. 118
Fon Portföyüne Dahil Edilecek Varlıkların Vade Yapısına İlişkin Sınırlamalar ..... 118
iv
Fonun Kredi İşlemleri ile Repo ve Ters Repo İşlemlerine İlişkin Sınırlamalar .. 118
Fonun Ödünç İşlemlerine İlişkin Sınırlamalar ..................................................... 119
Belirli Yatırımcılara Tahsis Edilmiş Fonlar ile Bir Varlık veya Varlık Grubuna
Yatırım Yapan Fonlara İlişkin Sınırlamalar ............................................................................ 121
Diğer Sınırlamalar .................................................................................................... 121
Fon Türlerine Özel Esaslar ....................................................................................... 122
1.2.3.24.3.1. Garantiye ve Korumaya İlişkin Hususlar .............................................................. 124
1.2.3.24.3.2. Garantöre ve Garanti Sözleşmesine İlişkin Hususlar ............................................ 124
1.2.3.24.3.3. Özel Sektör Borçlanma Araçlarına Yatırım Yapan Garantili ve Koruma Amaçlı
Fonlara İlişkin Hususlar ............................................................................................................ 124
1.2.3.24.3.4. Garantili ve Koruma Amaçlı Fonlara İlişkin Hususlar ......................................... 124
1.2.3.24.3.5. Garantili ve Koruma Amaçlı Fonların Portföy Sınırlamalarına İlişkin Hususlar . 125
Şemsiye Fonun ve Fonun Sona Ermesi .................................................................... 125
Şemsiye Fonun ve Fonun Devri ............................................................................ 126
Fonların Dönüştürülmesi, Birleştirilmesi ve Kurucusunun Değiştirilmesi .............. 126
Bilgi Verme Yükümlülüğü ....................................................................................... 127
Derecelendirme Notuna İlişkin Değerlendirme ....................................................... 127
Fon Toplam Giderinin Üst Sınırının Belirlenmesi ve Kamuya Açıklanması........... 128
Türkiye Elektronik Fon Dağıtım Platformu-TEFAS (Platform) .............................. 128
TSPB Üyelerinin Sermaye Piyasası Faaliyetlerini Yürütürken Uyacakları Meslek Kuralları
...................................................................................................................................................... 131
Düzenlemenin Hukuki Dayanağı ve Genel Esaslar ................................................... 131
Üyelerin Faaliyetleri Sırasında Uyacağı Genel İlkeler............................................... 131
Müşterilerle İlişkilere İlişkin İlkeler .......................................................................... 132
Diğer Üyelerle İlişkilere İlişkin İlkeler ...................................................................... 135
Çalışanlarla İlişkiler ................................................................................................... 136
v
Kurum Bazında Etik Kurallar Belirlenmesi ve Denetimi .......................................... 137
Birlik ve Diğer Kamu Kurum ve Kuruluşlarıyla İlişkiler .......................................... 137
Sermaye Piyasası Çalışanları Etik İlkeleri ve Davranış Kuralları ..................................... 137
Etik İlkeler ve Davranış Kurallarına Genel Bakış ...................................................... 137
Sermaye Piyasasında Etik İlkeler ve Davranış Kuralları ........................................... 138
TSPB Etik İlkeleri ...................................................................................................... 138
TSPB Davranış Kuralları ve Açıklamaları ................................................................. 139
1.3.2.4.1.1. Mevzuatın Bilinmesi................................................................................................. 139
1.3.2.4.1.2. Bağımsızlık ve Tarafsızlık ........................................................................................ 140
1.3.2.4.1.3. Gerçekdışı Gösterim ................................................................................................ 141
1.3.2.4.1.4. Mesleki Uzmanlığa Uygun Olmayan Davranış ....................................................... 143
1.3.2.4.2.1. İçsel Bilgilerin Kullanımı ........................................................................................ 143
1.3.2.4.2.2. Piyasa Dolandırıcılığı ............................................................................................. 144
1.3.2.4.2.3. Piyasa Bozucu Eylemler .......................................................................................... 145
1.3.2.4.3.1. Sadakat, Sağduyu ve Özen ....................................................................................... 146
1.3.2.4.3.2. Adil Davranma ........................................................................................................ 148
1.3.2.4.3.3. Uygunluk .................................................................................................................. 149
1.3.2.4.3.4. Performans Sunumu................................................................................................. 151
1.3.2.4.3.5. Gizliliğin Korunması ............................................................................................... 151
1.3.2.4.4.1. Bizzat Çalışma, Özen ve Sadakat ............................................................................. 153
1.3.2.4.4.2. Düzenleme ve Talimatlara Uyma ............................................................................ 155
1.3.2.4.4.3. Menfaatlerin Bildirilmesi ......................................................................................... 156
1.3.2.4.4.4. Yöneticilerin Sorumlulukları.................................................................................... 156
1.3.2.4.5.1. Özenli ve Basiretli Olma .......................................................................................... 158
1.3.2.4.5.2. Müşteriler ve Olası Müşterilerle İletişim ................................................................. 159
1.3.2.4.5.3. Kayıtların Tutulması ve Saklanması ........................................................................ 161
1.3.2.4.6.1. Çıkar Çatışmalarının Açıklanması .......................................................................... 162
1.3.2.4.6.2. İşlemlerin Öncelik Sırası ......................................................................................... 163
1.3.2.4.6.3. Sermaye Piyasası Faaliyetlerinden Doğan Çıkarların Açıklanması ....................... 164
TÜRKİYE SERMAYE PİYASALARI BİRLİĞİ DİSİPLİN YÖNETMELİĞİ ............... 165
Disiplin cezası türleri ................................................................................................. 165
Disiplin Komitesi ve Disiplin Soruşturmasının Yürütülmesi..................................... 167
vi
Disiplin Cezalarının Üye Siciline Kaydına İlişkin Esaslar ........................................ 169
İdari Para Cezası ........................................................................................................ 169
vii
KISALTMALAR
AB : Avrupa Birliği
BİAŞ : Borsa İstanbul A.Ş.
DSYO : Değişken Sermayeli Yatırım Ortaklığı
GYO : Gayrimenkul Yatırım Ortaklıkları
KAP : Kamuyu Aydınlatma Platformu
KGK : Kamu Gözetimi Muhasebe ve Denetim Standartları Kurumu
MKK SPKn, Kanun SPKr, Kurul TCMB TSPB : Merkezi Kayıt Kuruluşu A.Ş
: Sermaye Piyasası Kanunu
: Sermaye Piyasası Kurulu
: Türkiye Cumhuriyet Merkez Bankası
: Türkiye Sermaye Piyasası Birliği
TTK : Türk Ticaret Kanunu
TTSG : Türkiye Ticaret Sicili Gazetesi
viii
SERMAYE PİYASASI KANUNU
Sermaye Piyasası Kavramı
Sermaye piyasası, orta ve uzun vadeli ödünç verilebilir fonların, sermaye piyasası araçlarının
alım satımı suretiyle tasarruf sahiplerinden fon talep edenlere aktarılmasını, bu şekilde söz konusu iki
kesim arasında doğrudan finansman köprüsü kurulmasını sağlayan piyasanın adıdır.
Sermaye piyasası, esas itibariyle, para piyasası ile birlikte finans piyasasının bir alt türünü
oluşturmaktadır. Dolayısıyla sermaye piyasasının mantığı ile ekonomi içindeki yeri ve öneminin daha
iyi anlaşılabilmesi için finans piyasasının işleyişini de bilmek gerekir.
Finansal piyasa, finansal tasarruf fazlası olan birimler ile mal ve hizmet üretimi, ticareti vb.
alanlarda faaliyet göstermek için kaynak ihtiyacı içinde olan, başka bir deyişle, fon talep eden birimler
arasındaki fon akışını sağlamaktadır. Bu yönüyle finans piyasasını ekonomiye kaynak aktaran,
tasarrufları yatırımlara dönüştüren sistem olarak tanımlayabiliriz. Finans piyasalarının başlıca beş
fonksiyonunun olduğu söylenebilir. Bunlar reel piyasaya kaynak sağlamak, sermaye birikimi
oluşturmak, piyasanın ihtiyaç duyduğu likiditeyi temin etmek, ekonomik yapı içinde yer alan aktörlerin
her çeşit seviyede karar alırken (yeni bir yatırım kararı, tasarruf sahibinin tasarrufunu nerede
değerlendireceği kararı, şirketin ortaklık yapısında değişiklik kararı vb.) karşı karşıya kaldığı riskleri
dağıtmak veya bunları başka kesimlere aktararak risklerden korunmasını sağlamak ve mülkiyeti tabana
yaymaktır.
İşte, yukarıda finans piyasasının fonksiyonları olarak belirttiğimiz hususlar, bu piyasanın bir alt
türü olan sermaye piyasası için de geçerlidir. Hatta riskleri dönüştürmek, mülkiyeti tabana yaymak ve
likidite sağlamak gibi fonksiyonların para piyasasından ziyade sermaye piyasasına özgü olduğunu
söylemek mümkündür.
Öte yandan, sermaye piyasası, birincil ve ikincil piyasadan oluşmaktadır. Birincil piyasa,
sermaye piyasası araçlarının ihraççısı tarafından ilk defa piyasaya çıkarılarak alıcılara satıldığı
piyasadır. Dolayısıyla reel piyasaya kaynak sağlamak ve bu suretle bir yandan da riskleri dağıtmak ve
mülkiyeti tabana yayma fonksiyonları esasen birincil piyasada gerçekleşir. Aynı şekilde sermaye
birikiminin oluşturulmasına da birincil piyasa katkı sağlar. Ancak, sermaye piyasasında yalnızca birincil
piyasanın olması yeterli değildir. İlk defa piyasaya sürülen sermaye piyasası araçlarının, daha sonra
yatırımcılar arasında el değiştirmesini sağlayacak bir piyasaya da ihtiyaç vardır. Bu işlemler ise, ikincil
piyasada gerçekleşir. Buna göre, ikincil piyasa, daha önce ihraç edilmiş sermaye piyasası araçlarının
tasarruf sahipleri arasında alınıp satıldığı piyasadır.
Dolayısıyla, ikincil piyasalar, birincil piyasalar gibi ihraççılara fon akışı sağlamazlar. Ancak,
ikincil piyasanın da son derece önemli şu üç fonksiyonu vardır:
Bunlardan ilki likidite fonksiyonudur. Sermaye piyasası aracını elinde bulunduran yatırımcının
acil nakit ihtiyacı ya da yanlış seçim yaptığını düşünerek yeni bir sermaye piyasası aracı almak istemesi
durumunda elindeki sermaye piyasası aracını satarak nakit ihtiyacını gidermesi ikinci el piyasa yoluyla
sağlanır.
İkincisi fiyatın belirlenmesine ilişkindir. Birincil piyasada satılacak sermaye piyasası araçlarının
fiyatı belirlenirken ikincil piyasada işlem gören sermaye piyasası araçlarının fiyatı da dikkate alınır. Zira
birincil piyasada sermaye piyasası aracı alanlar, alım fiyatı olarak ikincil piyasada satabileceği fiyattan
yüksek bir fiyat ödemek istemeyecektir. Aksi takdirde, satın aldıkları bu araçları elden çıkarmakta
zorlanacak veya zarar etmek durumunda kalacaklardır.
Üçüncüsü ise, vadeyi belirleme fonksiyonudur. Birincil piyasadaki borçlanma aracının
vadelerini belirlemede ikinci el piyasada işlem gören borçlanma araçlarının vadeleri etken olmaktadır.
Sermaye piyasaları diğer bir açıdan gerçekleştirilen alım-satım işlemi sonucunda el değiştiren
kıymetlerin vadesine bağlı olarak spot ve vadeli piyasalar olmak üzere ikiye ayrılır.
i) Spot piyasalar, belli miktarda bir mal veya kıymetin ve bunların karşılığı olan paranın işlemin
ardından el değiştirmesini sağlayan piyasalardır. Borsa İstanbul A.Ş. bünyesinde faaliyet gösteren Pay
1
Piyasası ve Tahvil ve Bono Piyasası spot piyasalara örnek teşkil eder.
ii) Vadeli piyasalar ise, ileri bir tarihte teslimatı yapılmak üzere herhangi bir malın veya finansal
aracın, bugünden alım satımının yapıldığı piyasalardır. Vadeli piyasalar kapsam olarak, forward, swap,
futures ve opsiyon işlemlerinin tamamını içine alır.
Sermaye Piyasasının Unsurları
Sermaye piyasasının başlıca beş unsurunun olduğu söylenebilir. Bunlar sırasıyla, fon talep
edenler, fon arz edenler, sermaye piyasası araçları, tasarrufların yatırımlara dönüştürülmesine aracılık
eden kuruluşlar ve diğer yardımcı kuruluşlar ile borsalardır.
i) Fon Talep Edenler
Fon talep edenler, iktisadi-ticari faaliyetlerini icra ederken ihtiyaç duydukları kaynağı
karşılamak üzere sermaye piyasası aracı ihraç eden kesimi ifade eder.
6362 sayılı Sermaye Piyasası Kanunu (6362 sayılı SPKn) md. 3/1-h bendinde ihraççı, “kitle
fonlaması platformları aracılığıyla para toplayanlar hariç olmak üzere, sermaye piyasası araçlarını
ihraç eden, ihraç etmek üzere Kurula başvuruda bulunan veya sermaye piyasası araçları halka arz
edilen tüzel kişiler ve bu kanuna tabi yatırım fonları” olarak tanımlanmıştır. Tanımdan da anlaşılacağı
üzere, yatırım fonları hariç, tüzel kişiliği haiz olmayan kuruluşlar, bu kapsamda gerçek kişiler veya
donatma iştiraki sermaye piyasası aracı ihraç edemez.
ii) Fon Arz Edenler
Fon arz edenler, birikmiş tasarrufları bulunan ve bu tasarruflarını sermaye piyasası araçlarında
değerlendirmek isteyen, bu açıdan yatırımcılar dediğimiz kesimi ifade eder. Bunlar ellerindeki
tasarrufları getiri beklentisi ile sermaye piyasası araçlarına yatıran gerçek ve tüzel kişilerden oluşur.
Yatırımcılar bireysel-kurumsal, nitelikli-nitelikli olmayan şeklinde çeşitli ayrımlara tabi
tutulabilir. Bu tür ayrımlar, yatırımcı kategorilerinin farklı şekillerde korunması ihtiyacından doğmuştur.
6362 sayılı SPKn’nun 45 inci maddesinin dördüncü fıkrasında Kurula yatırım kuruluşlarının yatırım
hizmet ve faaliyetlerinin icrası sırasında yatırımcılara sağlanacak korumanın belirlenmesi ve
farklılaştırılabilmesini teminen yatırımcıları sınıflandırma yetkisi tanınmıştır.
Bireysel yatırımcı, kendi risk/getiri tercihleri doğrultusunda tasarrufları ile sermaye piyasası
aracı satın alan gerçek veya tüzel kişilerdir.
Kurumsal yatırımcılar ise, esas itibariyle, mesleki bir faaliyet olarak, münhasıran sermaye
piyasasında yatırım yapmak amacıyla diğer tasarruf sahiplerinden topladıkları fonları sermaye piyasası
araçlarına yatırarak, bundan elde ettiği getiriyi fon topladığı bireysel tasarruf sahiplerine dağıtan
kurumlardır. Kolektif yatırım kuruluşları bu anlamda tipik birer kurumsal yatırımcıdır.
Nitelikli yatırımcı deyimi ise, en basit anlatımı ile, Kurul düzenlemelerinde belirlenen kıstasları
karşılayan veya bunun üstünde yatırım büyüklüğüne sahip müşterileri ifade etmek üzere
kullanılmaktadır. Mevzuatta ise bu terim, Kurul’un II-5.2 sayılı Sermaye Piyasası Araçlarının Satışı
Tebliği m. 4/1-m hükmünde, “Kurulun yatırım kuruluşlarına ilişkin düzenlemelerinde tanımlanan ve
talebe dayalı olarak profesyonel kabul edilenler de dahil profesyonel müşteriler” şeklinde
tanımlanmıştır1. Görüldüğü gibi, nitelikli yatırımcı kurumsal yatırımcılar ile portföy büyüklüğü belirli
bir tutarın üzerinde olan bireysel yatırımcıları kapsayan özel bir kategoridir.
iii) Sermaye Piyasası Araçları
Sermaye piyasasında fon arz ve talebi, sermaye piyasası araçlarının ihraççılar tarafından
çıkarılarak satılması ve tasarruf sahipleri (yatırımcılar) tarafından bunların alınması suretiyle karşılaşır.
Başka bir deyişle, tasarrufların yatırımlara yönlendirilmesi sermaye piyasası araçlarının ihraççıları
tarafından tasarruf sahiplerine satılması ile gerçekleştirilir. Sermaye piyasası araçlarının satılması ile fon
talep edenler ile fon arz edenler arasında doğrudan doğruya hukuki bir ilişki kurulmuş olur. Bu ilişki,
1 Yatırımcı kuruluşlarının profesyonel müşterilerinden hangilerinin nitelikli yatırımcı kapsamına gireceği konusundaki kriterler için bkz. III-
39.1 sayılı Yatırım Kuruluşlarının Kuruluş ve Faaliyet Esasları Hakkında Tebliğ m.32 f.1 ve f.3.
2
sermaye piyasası aracının niteliğine göre ya ortaklık ilişkisidir ya da borç-alacak ilişkisidir.
Sermaye piyasası aracı ihraç ederek fon toplamak ve elde edilen fonları yatırımlara
yönlendirerek, yatırımdan elde edilen getiriyi tasarruf sahipleri ile paylaşmak sermaye piyasası
araçlarının temel mantığını oluşturmaktadır.
iv) Yardımcı Kuruluşlar
Sermaye piyasasının etkin bir biçimde çalışması için bu alanda uzmanlaşmış kuruluşların varlığı
da gerekir. Zira, ihraççının hangi sermaye piyasası aracını hangi fiyat üzerinden ihraç etmesinin uygun
olacağı, bunun için en uygun zamanın ne olduğu gibi hususlarda profesyonel hizmet alınması gerekir.
Benzer şekilde, yatırımcıların da hangi araçlara, ne zaman yatırım yapması gerektiği konularında yardım
alması çok daha isabetli olur. Bunun dışında, bu iki kesim arasında fon transferinin sağlıklı bir şekilde
gerçekleştirilmesi için çeşitli danışmanlık, pazarlamacılık, gişe hizmetlerinin sunulması gibi
faaliyetlerin bu konuda uzmanlaşmış ve daha da önemlisi yetki almış kurumlar tarafından yerine
getirilmesinde büyük yarar vardır. Ayrıca, finansal tabloların finansal raporlama standartlarına uygun
olup olmadığını denetleyecek kurumlara, borçlanma aracı ihraç edecek ihraççıların ise, bu borcu
zamanında ödeyebilecek mali güce sahip olduğunu belgeleyecek özel kuruluşlara ihtiyaç bulunmaktadır.
İşte, bu tür hizmetleri sunmak üzere kurulmuş, örgütlenmiş ve yetki belgesi almış yardımcı
kuruluşlara aracı kurumlar, yatırım fonları, yatırım ortaklıkları, takas ve saklama kuruluşları,
derecelendirme şirketleri, bağımsız denetim kuruluşları, yatırım danışmanlığı ve portföy yönetim
şirketleri örnek olarak gösterilebilir. Nitekim, 6362 sayılı SPKn’nun 35’inci maddesi, yardımcı
kuruluşları, sermaye piyasası kurumları adı ile ifade etmiş ve bu kurumları saymıştır. Buna göre, yatırım
kuruluşları, kolektif yatırım kuruluşları, bağımsız denetim, değerleme ve derecelendirme kuruluşları,
portföy yönetim şirketleri, ipotek finansmanı kuruluşları, konut ve varlık finansmanı fonları, varlık
kiralama şirketleri, merkezi takas ve merkezi saklama kuruluşları, veri depolama kuruluşları ile kuruluş
ve faaliyet esasları Kurulca belirlenen diğer sermaye piyasası kurumları bu başlık altına girmektedir.
v) Borsalar ve Teşkilatlanmış Diğer Piyasalar
Borsalar, borsada işlem görmesi kabul edilen menkul kıymetlerin, alım satımının kendilerinin
belirlediği kurallara göre düzen içinde yapılmasını sağlayan, burada teşekkül eden fiyatların ilanına
yetkili, tüzel kişiliği haiz kurumlardır. Bunların kamu kurumu olarak veya gelişmiş ülkelerde olduğu
gibi anonim şirket olarak kurulmaları mümkündür.
Borsaların en önemli fonksiyonu likiditeyi sağlamak olarak görülebilirse de, bundan ibaret
değildir. Bunlara, ekonominin göstergesi olma ve itibar sağlama fonksiyonlarını da ilâve edebiliriz. Aynı
şekilde, borsa, o ülkenin yakın, orta ve uzun vadeli ekonomik durumu ile ilgili beklentileri yansıtır. Bu
yönüyle, geleceğe yönelik tahmin yapmaya yarayan veri setini de sunar.
Borsanın itibar sağlama fonksiyonu, borsada işlem gören şirketlerin, o borsaya girişte aranan
kriterleri (ki buna kotasyon kriterleri denir, belirli ekonomik büyüklüklere ulaşıldığını gösterir)
sağladığını göstermesinin bir sonucudur. Borsalar, kendi bünyelerinde işlem gören araçların ihraççısı
konumundaki şirketlerin ülke çapında tanınmasını da sağlar.
Borsanın bir başka önemli fonksiyonu ise, piyasanın düzenlenmesine katkı sunmasıdır. Borsalar
hem öz düzenleyici kuruluş olarak kendi üyelerinin meslek kurallarını düzenler, hem de gerek kotasyon
koşulları gerek borsa işlemlerine ilişkin kuralları ile sermaye piyasası hukukunun oluşumu ve gelişimine
katkı sağlar.
Sermaye Piyasasına İlişkin Düzenlemeler
Türleri
Sermaye piyasasına ilişkin düzenlemeler, diğer bir ifade ile sermaye piyasası mevzuatı, 6362
sayılı SPKn ve onun verdiği yetkiye dayanılarak Sermaye Piyasası Kurulu tarafından çıkarılan
yönetmelik, tebliğ ve ilke kararları ile sermaye piyasasını doğrudan ve dolaylı olarak ilgilendiren, yani
sermaye piyasası ile ilgili konuları içeren veya sermaye piyasasında uygulama alanı bulan diğer tüm
düzenlemeleri ifade eder. Buna göre, 6362 sayılı SPKn ve Kurul düzenlemeleri dışında kalan ve sermaye
3
piyasasını ilgilendiren düzenlemeler arasında Türk Parası Kıymetini Koruma Hakkında 32 Sayılı Karar,
borsa mevzuatı, Ticaret Bakanlığı’nın halka açık ortaklıklara da uygulanan elektronik genel kurullar ile
ilgili düzenlemeleri örnek olarak sayılabilir.
Bunun dışında, genel hükümler de sermaye piyasasında uygulama alanı bulur. 6362 sayılı SPKn
md. 2/2’de yer alan “Bu kanunda ve bu Kanuna dayanılarak yürürlüğe konulan ikincil mevzuatta hüküm
bulunmayan ve diğer kanunlarda bu Kanunun uygulanmayacağının belirtildiği hâllerde genel hükümler
uygulanır.” hükmü, 6362 sayılı SPKn ile genel hükümler arasındaki bağlantının nasıl kurulduğunu
göstermektedir. Zira, piyasanın sadece 6362 sayılı SPKn ve Kurulca çıkarılacak yönetmelik, tebliğ ve
ilke kararları ile işletilmesi mümkün değildir. Bu nedenle, genel hükümler olarak adlandırabileceğimiz,
Türk Medeni Kanunu, Borçlar Kanunu, Türk Ticaret Kanunu, Türk Ceza Kanunu, Hukuk Muhakemeleri
Kanunu, Ceza Muhakemesi Kanunu, İdari Yargılama Usulü Kanunu gibi temel kanunlar ve bunlarla
ilgili diğer alt düzenlemeler de sermaye piyasasında uygulama alanı bulacaktır.
Ancak, genel hükümlerin veya başka bir mevzuatta sermaye piyasasına ilişkin bir hükmün
uygulanabilmesi için 6362 sayılı SPKn ile ona dayanılarak Kurulca çıkarılacak olan ikincil
düzenlemelerde o konunun hiç düzenlenmemiş olması gerekir. Başka bir kanunda sermaye piyasası
mevzuatına ilişkin bir hususun düzenlenmesi ve bu düzenlemenin uygulanması için, o konuda sermaye
piyasası mevzuatında bir hükmün bulunmaması ve ilgili özel kanunda 6362 sayılı SPKn’nun
uygulanmayacağının belirtilmiş olması gerekir (SPKn md. 2/2). Bu hüküm ile, 6362 sayılı SPKn ve ona
dayanılarak çıkarılan ikincil düzenlemelere, sermaye piyasası alanında uygulanacak birincil mevzuat
statüsü tanınmıştır.
Düzenleme İlkeleri
6362 sayılı SPKn piyasa düzenleyici bir metindir. Bu kanunun piyasa düzenleyici bir metin
olmasının ilk sonucu, çerçeve kanun niteliğinde olmasıdır. Çerçeve kanun, düzenlediği konuya ilişkin
emredici hükümler dışında ana esasları, hareket sınırlarını belirledikten sonra, detayları düzenleme
yetkisini bu konuda uzmanlaşmış kamu otoritesi olan Kurul’a bırakmaktadır. Kurul da kanundan aldığı
yetki ile ve çizdiği sınırlar dahilinde detaylı ikincil düzenlemeler (tebliğler) çıkarmakta, gereken
durumlarda uygulamaya yön vermek üzere ilke kararları almaktadır.
6362 sayılı SPKn’nun piyasa düzenleyici bir metin olmasının ikinci sonucu, bu kanunun
uygulanmasının, yorumlanmasının ve bu Kanuna göre çıkarılacak ikincil düzenlemelerin piyasaya
etkisinin devamlı surette izlenmesi gereğidir. Buna göre, 6362 sayılı SPKn’na göre hazırlanan ikincil
düzenlemelerin çıkmasından önce ve bunların uygulamaya geçmesinden sonra ikincil düzenlemelerin
piyasaya yaptığı müdahalenin yerindeliği ve ölçülülüğünün sürekli olarak değerlendirilmesi gereklidir.
Buna, piyasaların düzenlemeye verdiği tepkinin izlenmesi de diyebiliriz. Zira, sermaye piyasalarına
yapılacak bir müdahalenin öngörülenden çok farklı sonuçlar doğurması mümkündür. Bu piyasaların
hassas ve dinamik yapısından, piyasaya etki eden birçok farklı faktörün bulunmasından
kaynaklanmaktadır. Birçok hukuk dalında, yapılan düzenlemelerin yerinde olup olmadığına ilişkin
değerlendirme yapılması için uzunca bir süre geçmesi gerekebilirken sermaye piyasaları alanındaki
düzenlemelere piyasalar çok çabuk ve açık bir şekilde tepki verebilmekte ve düzenlemelerin doğurduğu
sonuçlar çok çabuk kendini gösterebilmektedir.
6362 sayılı SPKn’nun piyasa düzenleyici bir metin olmasının üçüncü sonucu ise, detaya ilişkin
ikincil düzenleme yapmak dışında, gerektiğinde düzeni bozan fiillere yaptırım uygulamak üzere
kurulmuş olan Sermaye Piyasası Kurulu’na geniş yetkiler tanımasıdır.
Sermaye piyasaları konusunda uzmanlaşmış, bir piyasa düzenleyici kurum olan Sermaye
Piyasası Kurulu iki temel işlevi yerine getirir. Birincisi, yukarıda değinildiği üzere ikincil düzenleme
yapmak ve gelen başvuruları 6362 sayılı SPKn ve ilgili ikincil düzenlemeler çerçevesinde
sonuçlandırmaktır. Kurul, zaman içerisinde ikincil düzenlemelerin uygulanmasını izler ve aksayan
yönleri, genel ekonomik konjonktüre göre tadil edilmesi gerekli hususları tespit ederek gerekli
değişiklikleri yapar. Kurul’un ikinci temel işlevi ise düzen bozucu fiiller karşısında kendisine SPKn ile
tanınan yetkiler çerçevesinde tedbirler uygulamak, idari para cezası kesmek ve gerektiğinde ilgili
hususları Cumhuriyet Savcılıklarına bildirmektir.
Bu sonuç aslında Kurul’un bir düzenleyici ve denetleyici kurum olmasından ileri gelmektedir.
4
Şöyle ki, ülkemiz idari yapılanması içerisinde bu kurumlar kendi düzenleme alanları içerisindeki
konularda düzenleme yapma, bu düzenlemelere uyumun sağlanmasını kontrol etme ve söz konusu
düzenlemelere uyumun sağlanmadığını tespit etmesi halinde ise idari yaptırım tesis etme hakkına
sahiptir. Bu çerçevede, bir düzenleyici ve denetleyici kurum olan Kurul düzenleme alanı içerisinde
sermaye piyasası mevzuatına aykırı bir durumu tespit ettiğinde ilgililer hakkında idari yaptırım kararı
alabileceği gibi, suç teşkil eden eylemler bakımından ilgililer hakkında suç duyurusunda bulunma yetki
ve görevine sahiptir. Bu bağlamda, Sermaye Piyasası Kurulu, örneğin 6362 sayılı SPKn md. 103 vd.
uyarınca ilgililer hakkında idari para cezası tesis edebileceği gibi, aynı Kanun’un 106 vd. maddelerinde
düzenlenen sermaye piyasası suçlarının işlendiğini tespit etmesi durumunda Cumhuriyet Başsavcılıkları
nezdinde suç duyurusunda da bulunabilmektedir.
Sermaye piyasasını düzenleyici temel metinlerin ve ikincil düzenlemelerin her aşamada ihraççı,
yatırımcı ve piyasa işlemi üçlüsünü dikkate alarak hazırlanması gerekir. Aksi halde, yani piyasa
düzenleyici metnin, piyasa bileşenlerini her aşamada göz önünde bulundurmaması halinde, yukarıda
belirttiğimiz temel düzenleme ilkelerine uygun davranılmamış olacaktır.
6362 sayılı Sermaye Piyasası Kanunu (6362 sayılı SPKn)
6362 sayılı SPKn’nun Hazırlanmasında Belirleyici Olan Faktörler
6102 sayılı Türk Ticaret Kanunu’nun Yürürlüğe Girmesi
6102 sayılı TTK’nun 1/7/2012 tarihinde yürürlüğe girmesi bir çok alanda kapsamlı reformların
hayata geçirilmesini sağlamıştır. Özellikle anonim ortaklıklar hukukunda yapılan değişikliklerin bu
reform içerisinde oldukça önemli bir yer tuttuğu belirtilmelidir.
Bu bağlamda ele alındığında, pay sahibinin bilgi alma ve inceleme hakkının genişletilmesi ve
modern bir yapıya kavuşturulması, özel denetçi talep hakkının bireysel bir hak haline dönüştürülmesi,
yeni azlık haklarının ihdas edilmesi, pay sahiplerine haklı sebeplerle ortaklığın feshini dava etme
hakkının tanınması, ortaklığın kendi paylarını iktisap yasağına ilişkin düzenlemenin değiştirilmesi,
azınlığa tanınan bilanço görüşmelerinin ertelenmesini talep hakkının sağlıklı bir düzenlemeye
kavuşturulması, rüçhan hakkının sınırlandırılması hususunda genel kurula yetki tanınması suretiyle pay
sahiplerinin korunması, elektronik yöntemlerle genel kurul toplantılarına katılımın sağlanması gibi
düzenlemelerle pay sahiplerinin anonim ortaklık içindeki konumu güçlendirilmiştir. 6102 sayılı TTK,
6362 sayılı SPKn’nun hazırlanmasında önemli bir belirleyici unsur olarak ortaya çıkmıştır.
6102 sayılı TTK’nda, sermaye piyasası mevzuatını açıkça saklı tutan hükümler (bkz. md. 332/4,
344/2, 460/7, 499/5, 506/2, 507/3, 528/1) bulunduğu gibi, Sermaye Piyasası Kurulu’na belirli konularda
düzenleme yapma yetkisi tanıyarak, yapılacak sonraki tarihli özel düzenlemelerin kapsamını tayin eden
hükümler [borsa şirketlerinin kendi paylarını iktisabı (md.379/5), kayden izlenen paylara ilişkin genel
kurul toplantısına katılım (md.417/5), kurumsal yönetim (md.1529) gibi..] de 6102 sayılı TTK’nun
yürürlüğe girmesinden itibaren, sermaye piyasası mevzuatının yeni oluşan duruma uyum sağlaması
gereğini ortaya çıkarmıştır.
AB Müktesebatına Uyum Zorunluluğu
Avrupa Birliği (AB)’nde 2000 yılı sonrası dönemde, sermaye piyasası alanındaki düzenlemeler
çok kapsamlı hale getirilmiş, uzun yıllardır üye ülkelerin üzerinde anlaşamadıkları şirket ele geçirmeleri
konusu düzenlenmiş, yatırımcıların yeterli, doğru, zamanında bilgiye dayalı olarak yatırımlarını
gerçekleştirilebilmelerini sağlamak amacıyla izahname ve kamuyu aydınlatma düzenlemeleri ile içerden
öğrenenlerin ticareti ve manipülasyonları kapsayacak şekilde piyasanın kötüye kullanımı konularında
ayrıntılı düzenlemeler yapılmış, kolektif yatırım kuruluşları düzenlemelerinde piyasa ihtiyaçları
gözetilerek değişiklikler yapılmış, yatırım hizmetleri alanında da piyasa için çok önemli değişiklikler
içeren düzenlemeler yapılmıştır.
Öte yandan, AB Devlet ve Hükümet Başkanlarının 17 Aralık 2004 tarihli Zirvesinde aldığı karar
doğrultusunda 3 Ekim 2005 tarihinde Lüksemburg'ta yapılan Hükümetler Arası Konferans ile
Türkiye’nin resmen AB'ye katılım müzakerelerine başlaması kabul edilmiştir. Bu tarihten sonra tüm
5
kamu kurumlarında olduğu gibi Sermaye Piyasası Kurulu’nda da AB müktesebatının kabulüne yönelik
çalışmalar hızlandırılmıştır. Sermaye Piyasası Kurulu temel olarak “Finansal Hizmetler”, “Şirketler
Hukuku”, “Sermayenin Serbest Dolaşımı” konularındaki AB Müktesebatının üstlenilmesinde sorumlu
kuruluşlardan biridir.
İşte bu nedenle, AB’ne tam entegrasyon hedefine göre AB mevzuatının ülkemiz mevzuatına
entegre edilmesi çalışmaları içerisinde 6362 sayılı SPKn önemli bir yer tutmuştur. Bu doğrultuda daha
önce Sermaye Piyasası Kanunu’nun AB Müktesebatına (Acquis Communautaire) tam uyum hedefine
yönelik olarak gerçekleştirilerek tamamlanmış çalışmalar da 6362 sayılı SPKn’nun hazırlanması
aşamasında önemli bir referans noktası olmuştur.
Piyasanın Duyduğu İhtiyaçlar
2499 sayılı mülga SPKn’nun ilk yürürlüğe girdiği 1981 yılından sonra, 1992 yılındaki kamuyu
aydınlatma sistemine geçiş ve 1999 sonundaki ağırlıklı olarak ikincil piyasaya yönelik değişiklikler
dışında, esaslı bir değişikliğe uğramamış olması küresel finansal piyasaların değişen yüzü ve küresel
krizlerle şekillenen piyasa düzenleme esaslarındaki farklılaşma ülkemiz sermaye piyasası mevzuatının
esaslı bir şekilde gözden geçirilmesini gerekli kılmıştır. 2499 sayılı mülga SPKn ile yürütülen piyasayı
düzenleme çalışmaları, piyasaların değişen ve gün geçtikçe daha da karmaşıklaşan yapıları karşısında
yetersiz kalmıştır. Ancak 2499 sayılı mülga Sermaye Piyasası Kanunu’nun, dile getirilebilecek tüm
eksikliklerinin yanında, sağlam bir hukuki kurguya ve yeniliklere açık bir düzenleme felsefesine sahip
olduğu gerçeğinin de altı çizilmelidir.
6362 sayılı SPKn’nun Konusu ve Amacı
6362 sayılı SPKn’nun konusu ve amacı 1’inci maddede ifade edilmiştir. Buna göre, “Bu
Kanunun amacı; sermaye piyasasının güvenilir, şeffaf, etkin, istikrarlı, adil ve rekabetçi bir ortamda
işleyişinin ve gelişmesinin sağlanması, yatırımcıların hak ve menfaatlerinin korunması için sermaye
piyasasının düzenlenmesi ve denetlenmesidir”. Sermaye piyasasında düzenlemenin nihai amacı, esas
itibariyle, etkin finansal piyasaya ulaşmak ve bu suretle ekonomideki kaynak dağılımını
gerçekleştirmek, sınaî mülkiyetin geniş kitlelere yaygınlaştırılmasını sağlamaktır. İşte anılan hüküm,
söz konusu nihai amaca, piyasanın güvenilir, şeffaf, etkin, istikrarlı, adil ve rekabetçi bir ortamda
işleyişini ve gelişmesini sağlayarak ve yatırımcıların hak ve menfaatlerini koruyarak ulaşılabileceği
yönündeki anlayışı yansıtmaktadır. Aşağıda SPKn’nun 1’inci maddeside belirtilen amaçları
değerlendirilmektedir.
1) Güvenilir, şeffaf, etkin, istikrarlı, adil ve rekabetçi bir ortamda işleyişini ve gelişmesini
sağlamak: Piyasanın dürüst, güvenli ve istikrarlı olduğuna ilişkin inancı tesis etmek olarak da ifade
edebileceğimiz bu amaç, yukarıda sermaye piyasası hukukunun amacına ilişkin yaklaşımlarda
değinmeye çalıştığımız sermaye piyasasının fonksiyonlarının korunması veya sermaye piyasasının
istikrarının ve güvenliğinin temini ile piyasanın geliştirilmesi amaçlarının SPKn’ndaki karşılığını
oluşturmaktadır.
2) Yatırımcıların hak ve menfaatlerinin korunmasını sağlamak: Tasarruf sahiplerinin bu
piyasada karşı karşıya kaldıkları risklere karşı korunması da Kanun’un diğer amacını oluşturur. Sermaye
piyasası hukuku, yatırımcıların finansal durumunu korumak, risklerini azaltmak için gerekli tedbirleri
almaya yönelmiştir. Bununla birlikte, sermaye piyasasının görevi, yatırımcıyı tüm risklerden korumak
da değildir. Yukarıda kısaca değindiğimiz dört kategori riske karşı korumak da 6362 sayılı SPKn’nun
düzenleniş amaçlarından diğerini oluşturur.
Ancak, 6362 sayılı SPKn’nu münhasıran yatırımcıları korumayı amaçlayan bir kanun olarak
görmek de yanıltıcı olur. Zira, bireysel olarak yatırımcıların tek tek korunması değil, bir bütün olarak
yatırımcıların korunmasının hedeflendiği söylenebilir. Bu ise, yatırımcıların piyasanın dürüst ve
istikrarlı bir yer olduğu hususundaki güvenini tesis etmeye yönelik düzenlemelerin yapılması gereğini
ifade eder.
6362 sayılı SPKn’nun Uygulama Alanı (Saklı Hükümler-İstisnalar)
Özellikle bazı kuruluşlar, araçlar ve bazı işlemler ya tümüyle 6362 sayılı SPKn hükümlerinin
6
kapsamı dışında bırakılmış ya da sınırlı olarak bu hükümlere tâbi kılınmıştır. Bu hususlar esas itibarıyla
6362 sayılı SPKn’nun 136’ncı maddesinde düzenlenmektedir. Sınırlı olarak bu Kanuna tabi olan veya
6362 sayılı SPKn kapsamından istisna tutulan kuruluşlar şunlardır:
1) 6362 sayılı SPKn md. 136/1 uyarınca, T.C. Merkez Bankası’na (TCMB), TCMB’nin
işlemlerine, bünyesindeki piyasalara ve TCMB nezdinde kurulan ödeme, menkul kıymet transferi ve
mutabakat sistemlerine 6362 sayılı SPKn hükümleri, aynı Kanun’un 47’nci maddesinde yer alan ve
sermaye piyasası araçlarını konu alan teminat sözleşmelerine ilişkin hüküm hariç uygulanmaz. 6362
sayılı SPKn’nun TCMB’ne, TCMB işlemlerine, TCMB bünyesindeki pazarlara, TCMB nezdinde
kurulan ödeme ve menkul kıymet transferi ve mutabakat sistemlerine uygulanmaması demek, bu
bankanın kurumsal yönetim ilkelerine, borsalar ve teşkilatlanmış pazar yerlerine, yatırımcı tazmin
sistemine de tâbi olmaması demektir.
2) TCMB, Hazine ve Maliye Bakanlığı ile 4749 sayılı Kamu Finansman ve Borç
Yönetiminin Düzenlenmesi Hakkında Kanun uyarınca kurulan varlık kiralama şirketleri tarafından ihraç
edilecek sermaye piyasası araçlarının ihraç süreçlerine de bazı istisnalar getirilmiştir. Buna göre, 6362
sayılı SPKn’nun sermaye piyasası araçlarının ihracı, kamunun aydınlatılması ve halka açık ortaklıklara
ilişkin esasları düzenleyen ikinci kısmının, sermaye piyasası araçlarının ihraç esaslarını düzenleyen
birinci bölümü ile kamuyu aydınlatmaya ilişkin esasları düzenleyen ikinci bölümü, yukarıda sayılan
kurumlarca ihraç edilecek sermaye piyasası araçlarına uygulanmaz. Dolayısıyla bu tür ihraçlarda
izahname hazırlanması ve bunun Sermaye Piyasası Kurulu’na onaylattırılması zorunlu
bulunmamaktadır. Ayrıca, bu tür kurumların yapacağı borçlanma aracı ihraçlarında 6362 sayılı SPKn
md. 31’de yer alan limitlere de uyulmaz.
3) Bankalar: Bankaların sermaye piyasası mevzuatına ne ölçüde tabi olduklarını ikiye
ayırarak incelemek gerekir. Zira, banka sermaye piyasası aracı ihraç etmesi nedeniyle sermaye piyasası
mevzuatının uygulama alanına girebilir. Buna, paylarını halka arz etmesi nedeniyle halka açık ortaklık
statüsünü kazanan bir bankanın ne ölçüde sermaye piyasası mevzuatına tabi olacağı sorununu da
eklemek gerekir. Gerçekten de, kâr dağıtımı, bağımsız denetim gibi bankaların kendine özgü
özelliklerinin gözetilmesi gereken hususlarda hangi mevzuata tabi olacağının belirlenmesi önemlidir.
İkinci olarak bankaların sermaye piyasası faaliyetlerinde bulunup bulunamayacakları, bulundukları
durumda sermaye piyasası mevzuatına ne ölçüde tabi olacaklarının da kanunda öngörülmüş olması
gerekir. İşte, 6362 sayılı SPKn md. 136/5 bu konuları düzenlemektedir. Aynı Kanun’un 17/5 ve 82/2
fıkralarında da bu konuda düzenleme olduğunu söylemek gerekir.
Kural olarak, sermaye piyasası araçlarını halka arz eden bankalar ile sermaye piyasası
faaliyetlerinde bulunan bankalar, bunlarla sınırlı olarak SPKn hükümlerine tabidirler. Bununla birlikte,
6362 sayılı SPKn hükümleri ortak sayısı bakımından bankalara uygulanmaz. Diğer taraftan bir bankanın
paylarını halka arz etmek suretiyle halka açık hale gelmesi durumunda da 6362 sayılı SPKn’nun tüm
hükümleri aynı ölçüde uygulanmaz. Örneğin, kurumsal yönetim ilkeleri, 6362 sayılı SPKn’nun 17/5
fıkrası uyarınca BDDK’nın görüşü alınmak suretiyle uygulama alanı bulur.
Sermaye piyasası faaliyetinde bulunan bankalara, bu faaliyetlerinin icrası sırasında 6362 sayılı
SPKn’nun bu faaliyetleri düzenleyen hükümleri de uygulanır. Ancak, 6362 sayılı SPKn md.82/2
uyarınca, sermaye piyasası faaliyetinde bulunan bankalar hakkında, bu faaliyetlerinin icrası sırasında
nakit ödeme veya sermaye piyasası araçları teslim yükümlülüklerinin yerine getirilmemesi nedeniyle
Sermaye Piyasası Kurulu’nca tazmin kararı verilebilmesi için, BDDK’dan uygun görüş alınması
zorunludur. Aynı şekilde, bankacılık mevzuatı uyarınca mevduat ya da katılım fonu olarak kabul edilen
nakit ödeme yükümlülüklerinin yerine getirilememesi, 6362 sayılı SPKn uyarınca yatırımcı tazmin
kararının alınması sonucunu doğurmaz.
6362 sayılı SPKn’nun 136’ncı maddesinin beşinci fıkrasının son cümlesi uyarınca, bankalar,
kuruluş, gözetim, muhasebe ve bağımsız denetim standartları konuları ile temettü dağıtımı ve yeniden
değerleme değer artış fonunun öz kaynaklarının kullanımına ilişkin esaslar bakımından kendi özel
mevzuatına tabidir.
4) Sigorta şirketleri: Sigorta şirketlerinin 6362 sayılı SPKn’na tabiiyetinin sınırı, anılan
Kanunun 136’ncı maddesinin beşinci fıkrasında belirlenmiş ve bankalarla birlikte sigorta şirketlerinin,
kuruluş, gözetim, muhasebe ve bağımsız denetim standartları konularında kendi özel kanunlarındaki
7
hükümlere tabi oldukları hükme bağlanmıştır.
6362 sayılı SPKn’nda Yer Alan Temel Kavram ve Konular
Sermaye Piyasası Araçları
1.1.4.4.1.1. Kavram
Tasarruf sahiplerinin tasarruflarını sermaye piyasası aracı ihraç etmek suretiyle toplamak ve
elde edilen bu fonları yatırımlara yönlendirmek, daha sonra tasarruf sahiplerince finanse edilmiş olan
bu yatırımdan elde edilen getiriyi de tasarruf sahipleri ile paylaşmak, sermaye piyasası araçlarının temel
işlevini oluşturmaktadır.
6362 sayılı SPKn, sermaye piyasası araçlarının tanımı yerine, türlerinin neler olduğunu ve hangi
kavramların bu kapsama girmediğini belirlemekle yetinmiştir.
Öte yandan, finans piyasası para ve sermaye piyasasından oluştuğuna göre bu iki piyasada işlem
gören araçların tümünü finansal araç başlığı altında toplamak mümkündür. Finansal varlık veya finansal
araçlar, sermaye piyasası aracını da içine alan, fakat ondan daha geniş bir kavramdır. Aynı şekilde
ödeme aracı olarak kullanılan kambiyo senetleri de bu kapsamın dışında kalan diğer bir araç türüdür.
Buna göre, bir ekonomide işlev gören ve çeşitli amaçlara hizmet eden araçları finansal araçlar ve ödeme
araçları olmak üzere iki başlık altında toplamak mümkündür. Bunlardan yalnızca sermaye piyasası
araçları sermaye piyasası mevzuatının konusuna doğrudan doğruya girmektedir.
1.1.4.4.1.2. Türleri
Sermaye piyasası araçları bir üst kavram olup; menkul kıymetler, türev araçlar ve diğer sermaye
piyasası araçları bunun içine girer.
a. Menkul Kıymetler
6362 sayılı SPKn’nda menkul kıymetler, konuya ilişkin AB düzenlemeleri örnek alınarak, bu
kapsama girebilecek türlerin özellikleri belirtilecek şekilde kaleme alınmıştır. Buna göre, menkul
kıymetler şu üç kategoriden oluşmaktadır:
- Pay, pay benzeri diğer kıymetler ile söz konusu paylara ilişkin depo sertifikaları
- Borçlanma araçları ile bunlara ilişkin depo sertifikaları
- Menkul kıymetleştirilmiş varlık ve gelirlere dayalı borçlanma araçları ve bunlara ilişkin depo
sertifikaları.
Menkul kıymet tanımı, unsurları ve özellikleri tek tek sayılmaksızın, aracın sağladığı hakkın
niteliğine göre yapılmıştır. Başka bir deyişle, bir aracın sağladığı haklar ortaklık veya alacaklılık ile
ilgili ise, başkaca bir unsura bakılmaksızın o araç menkul kıymet olarak nitelendirilebilecektir. Bunun
dışında bir hakka dayanan söz gelimi bu hakkı değil de bu hakkı içeren bir menkul kıymeti alma hakkını
içeren varant menkul kıymet değil, aşağıda göreceğimiz türev araç niteliğindedir. Diğer yandan, bir
aracın unsurlarının sağladığı haklar ve verdiği yükümlülüklerin, ihraç koşullarının vb. Sermaye Piyasası
Kurulunca düzenlenmiş olmasına da gerek bulunmamaktadır.
Menkul kıymetler, 6362 sayılı SPKn düzenlemesindeki esaslardan hareketle,
- doğrudan işletme finansmanına dayanan
- menkul kıymetleştirmeye dayanan
olmak üzere iki kategori altında incelenebilir. Bu ayrım menkul kıymetin dayandığı haktan ziyade
dayandığı modeli esas alır. Yoksa bir menkul kıymet ya ortaklık ya da alacaklılık hakkı sağlar.
İşletme finansmanına dayanan menkul kıymetler ortaklık hakkı sağlayan menkul kıymetler ile
alacaklılık hakkı sağlayan menkul kıymetlerden oluşur.
Ortaklık hakkı sağlayan kıymetler ortaklığın sermayesinde temsil edilen pay ile payın sağladığı
8
hakların bir kısmını içeren ancak ortaklık sermayesinde bir karşılığı olmayan katılma intifa senedi ya da
kâr zarar ortaklığı belgesi gibi pay benzeri kıymetlerdir. Kanunda geçen depo sertifikaları ayrı bir
kategori olmayıp, yurt dışında yerleşik ihraççıların Türkiye’de menkul kıymet ihracında, ihraç edilen
kıymetlerin fiziken veya kayden Türkiye’ye getirilmesi ve sisteme girilmesi yerine bunları temsil eden
depo sertifikalarının Türkiye’de kayden izlenmesi amacına hizmet eder. Yani depo sertifikası, ihraç
edilen menkul kıymetleri temsil eden menkul kıymet olup, ayrı bir hak bahşetmez.
Alacaklılık hakkı sağlayan menkul kıymetler ise, ihraççının satışa sunduğu tahvil ve benzeri her
türlü borçlanma aracını ifade eder.
Menkul kıymetleştirilmiş varlık ve gelirlere dayalı borçlanma araçları ise yapılandırılmış
finansman tekniğine dayanan menkul kıymet türünü oluşturmaktadır. Yapılandırılmış finansman terimi,
risk transferi ve getiri sağlamak amacıyla yeniden yapılandırılan finansal piyasa işlemleri ve ürünlerinin
tümünü kapsar. Burada, kendi başına yeterince likit olmayan varlıklar bir araya getirilerek bir havuz
oluşturulmakta ve havuzdaki varlıklara dayalı, yani o varlıkların gelirlerinden elde edilecek nakit
akımları ile o varlıklara dayalı olarak çıkarılan menkul kıymetleri satın alacak olan yatırımcılara faiz ve
anapara ödemesi yapılmaktadır. Yapılandırılmış finansal ürünler arasında, ipoteğe dayalı finansal
varlıklar (mortgage backed securities-MBS), varlığa dayalı finansal varlıklar (asset backed securities-
ABS), ipotek veya varlık teminatlı finansal varlıklar (covered bonds), teminatlandırılmış borç
yükümlülükleri (collateralized debt obligations-CDO) ve kredi riski swapları (credit default swaps-
CDS) yer alır.
Yapılandırılmış menkul kıymetler, görüldüğü üzere esas itibariyle menkul kıymetleştirmeye
dayalı olarak çıkarılan menkul kıymetleri ifade eder. Zira, “menkul kıymetleştirme” işlemleri temel
olarak işletmelerin sahibi oldukları kredilerin veya diğer alacakların “special purpose vehicles-SPV”
olarak bilinen özel amaçlı kurumlara transfer edilmesi suretiyle menkul kıymet ihraç edilmesine dayalı
bir yapılandırılmış finansman tekniğini ifade etmektedir. Varlığa veya ipoteğe dayalı menkul
kıymetlerin yanı sıra, varlık ve ipotek teminatlı menkul kıymetler de bu kapsama dâhil edilebilir. Bunun
yanında, menkul kıymetleştirmeye dayanmamakla birlikte, yine bir dayanak varlığı esas alan ve ona
dayalı olarak çıkarılan, ancak dayanak varlığın nakit akımına dayalı veya onun teminatı altında değil de
dayanak varlığı alma veya satma hakkı veren sermaye piyasası araçları da bulunmaktadır. Ancak 6362
sayılı SPKn md. 3/1-u bendi bu araçları türev araçların özel bir türü olarak ele almıştır. Gerçekten de,
bu tür araçları da yapılandırılmış finansman içinde değerlendirmekle birlikte, bu tür araçlar ortaklık veya
alacaklılık hakkı vermediği için menkul kıymet niteliğinde değildir.
b. Türev Araçlar
Kredi alma, yabancı para ile borçlanma, satın alınacak mal fiyatındaki artma gibi asıl finansal
araçlarla ilgili fiyat, döviz kuru, faiz oranı riskinden korunmak veya spekülatif gelir elde etmek amacıyla
yapılan vadeli işlemlere türev ürün veya türev finansal araç denmektedir.
Türev araçların tanımını vermekten ziyade genel özellikleri belirlenebilir. Buna göre, türev
araçlar bir veya birden fazla temele (varlık veya işlem olabilir), bir veya birden fazla farazi miktara veya
ödeme koşullarına sahiptir. İkinci olarak, dayandığı temel ya da kendisinde mündemiç olan sözleşmenin
konusu, piyasa faktörlerindeki değişikliklere benzer tepkiler vermesi beklenen ürünlere ilişkindir.
Üçüncü olarak, türev araçlar genellikle çok küçük başlangıç teminatı yatırılarak işleme konu edilebilir.
Dördüncü olarak, türev aracın yapısı net bir sona erdirmeyi gerektirir. Bu da ya malın teslimini
gerektirmeyen şekilde veya malın teslimi suretiyle gerçekleştirilir.
6362 sayılı SPKn, türev araçları sermaye piyasası araçlarının bir alt türü olarak açıkça zikretmiş
ve türev araçlar kavramı altında şu üç alt ayrımı yapmıştır:
i. Menkul kıymetleri satın alma veya satma veya birbirleri ile değiştirme hakkı veren türev
araçlar,
ii. Değeri, bir menkul kıymet fiyatına veya getirisine; bir döviz fiyatına veya fiyat değişikliğine;
faiz oranına veya orandaki değişikliğe; bir kıymetli maden veya kıymetli taş fiyatına veya fiyat
değişikliğine; bir mal fiyatına veya fiyat değişikliğine; Kurulca uygun görülen kurumlarca yayınlanan
istatistiklere veya bunlardaki değişikliğe; kredi riski transferi sağlayan, enerji fiyatları ve iklim
değişkenleri gibi ölçüm değerleri olan ve bu sayılanlardan oluşturulan bir endeks seviyesine veya
9
seviyedeki değişikliğe bağlı olan türev araçları, bu araçların türevlerini ve sayılan dayanak varlıkları
birbirleri ile değiştirme hakkı veren türevler,
iii. Döviz ve kıymetli madenler ile Kurulca belirlenecek diğer varlıklar üzerine yapılacak
kaldıraçlı işlemler.
c. Diğer Sermaye Piyasası Araçları
Kanun koyucu diğer sermaye piyasası araçları ile ilgili tanımda “yatırım sözleşmeleri de dâhil
olmak üzere Kurulca bu kapsamda olduğu belirlenen diğer sermaye piyasası araçları” ifadesine yer
vermiş olmakla, esasen menkul kıymet ve türev araç kategorisine girmeyen diğer araçların bu başlık
altında toplanması istenmiştir.
Bu kategori içinde sayılabilecek araçlara yatırım fonu katılma payları, gayrimenkul sertifikaları
ve kira sertifikaları örnek gösterilebilir.
1.1.4.4.1.3. Kaydi Sistem
a. Kavram
Kaydi sistem; Sermaye Piyasası Kurulu’nun belirlediği sermaye piyasası araçları ve bu araçlara
ilişkin hakların Merkezi Kayıt Kuruluşu A.Ş. (MKK) tarafından, bilgisayar ortamında, ihraççılar, aracı
kuruluşlar ve hak sahipleri itibariyle tutulduğu ve bu araçlar üzerindeki hakların üçüncü kişilere karşı
ileri sürülebilmesinde MKK’na yapılan bildirim tarihinin esas alındığı hukuki sistemdir. Başka bir
deyişle, bu sistemde, sermaye piyasası araçları senede bağlanmaksızın bir sicile kaydedilmekte ve
devirleri ile diğer hakların tesisi bu sicil kaydı üzerinden yapılmaktadır.
Bu sistemde kaydedilen haklar ayrıca senede bağlanmaz, fiziki teslim yapılmaz. Kaydi sistem
kanunen tüm sermaye piyasası araçları için öngörülmekle birlikte, hangi aracın ne zaman kaydi sisteme
tabi olacağı kararı Kurulun yetkisindedir. Böylelikle kıymetli evrak niteliğindeki menkul kıymetler,
içerdikleri haklar bir senede bağlanmayarak, sadece kaydi bir değer olarak doğmakta, diğer bir deyişle
senette tecessüm ettirilmeyip elektronik ortamda tutulan sicilde bir kayıt olarak görülen hakka
dönüştürülmektedir.
Kaydi sermaye piyasası araçları, nama veya hamiline yazılı olmalarına bakılmaksızın isme
açılmış hesaplarda izlenir. Kurul, sermaye piyasası aracının türüne ve ihraççısının veya MKK üyesinin
niteliğine göre sermaye piyasası araçlarının hak sahibi ismine hesap açılmaksızın hesapların toplu olarak
tutulmasına da karar verebilir. Dolayısıyla, kanun koyucunun kaydi sistemde benimsediği temel kural
hak sahibi bazında izlemek olup, Sermaye Piyasası Kurulu’nun vereceği karara bağlı olarak belirli
sermaye piyasası araçlarının toplu olarak izlenmesi de mümkündür.
b. Merkezi Kayıt Kuruluşu
Kaydi sistemin yürütülebilmesini ve kayıtların sağlıklı ve güvenli şekilde tutulmasını teminen,
tüzel kişiliği haiz bir Merkez (Merkezî Kayıt Kuruluşu-MKK) kurulması öngörülmüştür. MKK özel
hukuk tüzel kişiliğini haiz; anonim ortaklık şeklinde örgütlenmiş, kamu hizmeti yürüten bir kuruluş
olup, Kurulun gözetim ve denetimi altındadır. Kayıtlar ihraççılar, aracı kuruluşlar ve hak sahipleri olmak
üzere üç grup itibariyle tutulur.
MKK esas olarak, üyeler ve hak sahipleri itibariyle tutulan kayıtların birbirleri ile tutarlılığını
kontrol eder. Merkez dışında yapılacak temliknamelerin, rehin sözleşmelerinin ve ayni hak tesisine
ilişkin diğer sözleşmelerin üçüncü kişilere karşı ileri sürülebilmesi için MKK’ya yapılan bildirim
tarihleri esas alınacaktır. Ortakların malî ve yönetimsel haklarının kullanımında da, MKK’daki kayıtlar
esas oluşturabilecektir. Sermaye piyasası araçları ve bunlar üzerindeki haklara ilişkin kayıtlar Kurulca
onaylanan takas ve saklama yetkisini haiz kuruluşlar nezdinde de tutulacak ve bu kayıtların aynen
aktarılması suretiyle MKK’da da izlenecektir.
MKK, üyeler ve kayıtların tutulduğu takas ve saklama kurumları, kendi tuttukları kayıtların
yanlış tutulmasından dolayı hak sahiplerinin uğrayacağı zararlardan kusurları oranında sorumlu
olacaklardır.
c. Kaydın Hukuki Niteliği
10
6362 sayılı SPKn md. 13’te MKK kayıtlarına kural olarak kurucu etki tanınmamış, açıklayıcı
kayıt sistemi benimsenmiştir. Diğer bir ifade ile, hakların tesisi ve devri konusunda aynî etki
tanınmamıştır. MKK tarafından tutulan kayıtlar kurucu nitelikteki sicillerin müspet (olumlu) ve menfi
(olumsuz) etkilerini taşımamaktadır. Kayıt yapılmaksızın herhangi bir hakkın doğumu ya da sona ermesi
söz konusu değildir. Dolayısıyla, bu kayıtların aksi ispat edilebilmekte ve kayıtlara güvenilerek
iyiniyetle hak iktisabı söz konusu olmamaktadır.
Açıklayıcı kayıt sisteminin tek istisnası, 6362 sayılı SPKn’nun 13’üncü maddesinin beşinci
fıkrasında düzenlenmiştir. Buna göre, sermaye piyasası araçlarının üzerindeki hakların üçüncü kişilere
ileri sürülmesinde MKK’da yapılan kayıt tarihi esas alınır. Örneğin, MKK’da mevcut bir kayıt varken,
MKK dışında bir devir gerçekleşir ve bu devir MKK’ya daha farklı bir tarihte bildirilirse, mülkiyet hakkı
ileri sürülürken MKK nezdinde gerçekleştirilen tarih öncelik kazanır.
1.1.4.4.1.4. Sermaye Piyasası Araçlarını Konu Alan Teminat ve Teminat Yönetim Sözleşmeleri İle
Teminat Yöneticisi
a. Genel Olarak Sermaye Piyasasında Teminatlar
6362 sayılı SPKn’nda teminatlar dört farklı şekilde düzenlenmiştir. Bunlardan ilki, sermaye
piyasası kurumlarının faaliyetlerini yürütürken ortaya çıkabilecek risklere karşı piyasanın, sistemin
işleyişini korumak amacıyla Sermaye Piyasası Kurulu, borsalar ve teşkilatlanmış diğer pazarlara
yatıracakları teminatlara ilişkin hükümlerdir.
İkincisi, takas ve saklama kuruluşlarının yine bu kurumlardan ya da gerçek kişilerden aldığı
teminatlardır. Merkezî takas kuruluşlarının sermaye piyasası kurumlarından aldığı teminatlar bizatihi
sermaye piyasası faaliyetinin icrası kapsamında, o faaliyetin, örneğin kredili işlemin ya da ödünç
işleminin teminatı olarak, merkezî takas kuruluşuna verilen teminatlara ilişkin düzenlemelerdir.
Üçüncüsü, teminat verilmesine dayanak teşkil eden işlemin niteliği ve tarafları kim olursa olsun,
dayanak işlemin sermaye piyasası işlemi olup olmadığına bakılmaksızın, teminat konusu varlığın bir
sermaye piyasası aracı olduğu teminat sözleşmelerini düzenleyen 6362 sayılı SPKn’nun 47’nci maddesi
hükmüdür.
Dördüncüsü ise, SPKn. md. 31/B’de yer alan sermaye piyasası araçlarına ilişkin
yükümlülüklerin vadesinde yerine getirilmesi amacıyla teminat altına alınmasıdır.
b. Sermaye Piyasası Araçlarını Konu Alan Teminat Sözleşmelerinin Kapsamı
6362 sayılı SPKn md. 47 hükmünün konusu, kayden izlenen ya da Cumhurbaşkanı tarafından
aynı Kanunun 137/1 fıkrasındaki yetkinin kullanılması hâlinde kayden izlenmeyenleri de kapsayacak
şekilde sermaye piyasası araçlarını konu alan teminat sözleşmeleridir. Dolayısıyla kayden izlenmeyen
sermaye piyasası araçları ile ilgili olarak Cumhurbaşkanı yetkisini kullanıp bunları da kapsama almadığı
sürece, bu Kanun’un kapsamına giren teminat sözleşmelerinin münhasıran kayden izlenen sermaye
piyasası araçları olduğunu söyleyebiliriz.
Öte yandan, 6362 sayılı SPKn md. 137/1 ile tanınan Cumhurbaşkanı’nın kapsamı genişletme
yetkisi, yalnızca kayden izlenmeyen sermaye piyasası araçları ile sınırlıdır. Dolayısıyla, sermaye
piyasası aracı tanımına girmeyen, kambiyo senetleri, nakit ve alacak hakları üzerinde teminat sözleşmesi
tesis edildiğinde, velev ki, bu teminatın verilmesinin amacı bir sermaye piyasası faaliyetinin icrası ile
ilgili olsun, SPKn md. 47 hükmüne tabi olmayacaktır.
Tarafların aralarındaki hukukî ilişkinin niteliği ne olursa olsun, bu hukukî ilişkiden doğan
alacağın teminatı olarak, MKK nezdinde kayden izlenen sermaye piyasası aracının gösterilmesi
durumunda, bu teminat ilişkisine 6362 sayılı SPKn md. 47 hükmü uygulanır. Aynı şekilde, 6362 sayılı
SPKn md. 47’de teminat ilişkisinin tarafları ile ilgili de herhangi bir sınırlama söz konusu değildir.
Başka bir deyişle, konusunu MKK nezdinde kayden izlenen sermaye piyasası araçlarının
oluşturduğu tüm teminat sözleşmelerine, bunun tarafları ister gerçek kişi, ister tüzel kişi olsun, teminat
verilmesine yol açan ilişki ister sermaye piyasası faaliyetinden kaynaklansın, ister tümüyle ticari bir iş
ile ilgili olsun, bu Kanun hükümleri uygulanır.
11
c. Teminat Sözleşmesinin Şekli
MKK nezdinde kayden izlenen sermaye piyasası araçlarını konu alan teminat sözleşmeleri yazılı
şekilde yapılır. Aksi Kanun’da belirtilmediği için yazılı sözleşme yapılması şartı bir geçerlilik
koşuludur.
d. Teminat Sözleşmesinin Türleri
6362 sayılı SPKn md. 47/1’de “Bu teminat sözleşmelerine konu sermaye piyasası araçlarının
mülkiyeti, sözleşmeye bağlı olarak teminat alana kanunî usûllere göre devredilebileceği gibi teminat
verende de kalabilir.” denilmektedir. Bu hükümden hareketle sermaye piyasası araçlarını konu alan
teminat sözleşmelerini teminat konusu sermaye piyasası araçlarının mülkiyetinin teminat alana geçtiği
ve teminat verende kaldığı teminat sözleşmeleri olmak üzere ikiye ayırmak mümkündür. Sözleşmede
bu konuda bir hüküm bulunmaması hâlinde, teminat konusu sermaye piyasası araçlarının mülkiyeti
teminat alana geçmemiş sayılır.
e. Teminat Sözleşmelerinde Geçerli Olan Ortak Hükümler
Teminat sözleşmesinin her iki türünde de teminat sözleşmesinin sona ermesi ile teminat konusu
varlığın kendisinin veya eşdeğerinin iadesi yükümlülüğü öngörülmüştür.
Temerrüt veya teminattan alacağın karşılanmasının söz konusu olduğu durumlarda, her iki
teminat sözleşmesi türünde de teminat konusu sermaye piyasası aracının resen satılması veya değerinin
alacağa mahsup edilmesine imkan tanınmıştır. Ancak, mülkiyetin teminat alana geçtiği tür bakımından
bu hususta sözleşmede aksine hüküm bulunmaması; mülkiyetin teminat verende kaldığı teminat
sözleşmelerinde ise, teminat alanın teminat konusu sermaye piyasası aracını satarak satım bedelinden
alacağını karşılama veya bu araçları mülkiyetine geçirerek değerini borçlunun yükümlülüklerinden
mahsup edebilmesi için, bu yetkinin sözleşmede teminat alana açıkça tanınmış olması gerekir (SPKn
md.47/4).
Dikkat edileceği üzere, burada, resen satış yetkisi, teminat alana şartları oluştuğunda, herhangi
bir ihbar veya ihtarda bulunma, süre verme, adlî veya idarî merciden izin ya da onay alma, teminatın
açık artırma ya da başka bir yol ile nakde çevrilmesi gibi herhangi bir ön şartı yerine getirme
yükümlülüğü olmaksızın teminat konusu sermaye piyasası aracını resen paraya çevirme yetkisi
tanımıştır. Ancak, resen paraya çevirme yetkisinde iki kısıt söz konusudur: Buna göre, teminat konusu
resen satışa konu edilecek sermaye piyasası aracının alacağın vade tarihindeki değerinin esas alınması
zorunludur. İkinci olarak, elde edilecek satış tutarından alacağını aşan kısmın da teminat verene iade
edilmesi de öngörülmüştür.
Nihayet, her iki teminat türüne de uygulanacak bir başka ortak esas iflas ve tasfiye gibi hukuki
süreçlerin başlamış olmasının teminat sözleşmelerine etkisine ilişkindir. Teminat alan ya da veren
hakkında, adli veya idari makamlarca mal varlığının yeniden yapılandırılması veya benzer mahiyette bir
karar ya da tasfiye kararı verilmesi hâlinde, teminat olarak verilen sermaye piyasası araçları ile teminat
alan ve verenin hakları, bu karardan etkilenmez ve ilgili yeniden yapılandırma veya tasfiye makamına
karşı da geçerli olur. Bu hüküm, anılan nitelikteki kararların verilmesinden sonra aynı gün gerçekleşen
işlemler bakımından da teminatın söz konusu karardan önce verilmiş ve teminat alanın iyiniyetli olması
kaydıyla geçerlidir.
f. Teminat Yönetim Sözleşmeleri ve Teminat Yöneticisi
SPKn. md.31/B uyarınca, Kurulca belirlenecek sermaye piyasası araçları, bu araçlardan doğan
yükümlülüklerin vadesinde yerine getirilmesini teminen Kurulun uygun göreceği varlıklarla teminat
altına alınabilir. Teminata konu varlıkların mülkiyeti teminaten genel saklama yetkisine sahip yatırım
kuruluşu niteliğini haiz teminat yöneticisine devredilir veya bu varlıklar üzerinde teminat yöneticisi
lehine sınırlı ayni hak tesis edilir. Teminata konu varlığın, teminaten devredildiği hususu ilgili sicilde
beyanlar hanesine kaydedilir.
Teminat yöneticisi, sermaye piyasası araçlarından doğan yükümlülüklerin teminatını teşkil
etmek üzere mülkiyeti kendisine devredilen veya üzerinde lehine sınırlı ayni hak tesis edilen teminat
konusu varlıkların sevk ve idaresinin sağlanması, korunması, muhafazası, hukuki yollara müracaat
edilmesi, temerrüt hâlinde ya da kanun veya sözleşme hükümlerinde öngörülen sebeplerle, teminattan
12
alacağın karşılanması söz konusu olduğunda; teminata konu varlığın paraya çevrilmesi, teminata konu
varlıkların satış tutarının yatırımcılar arasında paylaştırılması, yatırımcıların alacağı karşılandıktan
sonra arta kalan değer olursa bunun teminat verene iade edilmesi, borcun sona ermesi ile birlikte teminat
konusu varlıkların teminat verene iade edilmesi, yatırımcıların menfaatlerinin korunması da dâhil diğer
her türlü iş ve muamelelerin yerine getirilmesi için ihraçtan önce, ihraççı ile yazılı olarak akdedilecek
bir teminat yönetim sözleşmesi ile yetkilendirilir. Teminat yönetim sözleşmesinin tabi olduğu usul, esas
ve asgari unsurları belirlemeye Kurul yetkilidir.
Teminat yöneticisi, teminatlara ilişkin tapuya tescil işlemleri, gemi sicili, araç sicili ve taşınır
rehin sicili dâhil ancak bunlarla sınırlı olmamak üzere özel sicillerde yapılacak rehin, ipotek veya
herhangi bir ayni hakkın, şerhin, takyidatın, hak ve alacağın tescili, kaydı ve bunlar için gerekli olan her
türlü işlem dâhil olmak üzere teminatın tesisi, terkini, fekki, sona erdirilmesi konusundaki tüm iş ve
muameleleri kendi adına ve yatırımcılar hesabına yerine getirmeye yetkilidir.
Kurulun onayladığı her teminat yöneticisinin ticaret unvanı, hangi ihraçla ilgili olarak atandığı
ve yetkileri, ihraççı tarafından ihraççının merkezinin bulunduğu yerin ticaret siciline ayırt edici şekilde
tescil ve Türkiye Ticaret Sicili Gazetesi’nde ilan olunur.
Temerrüt hâlinde ya da kanun veya sözleşme hükümlerinde öngörülen sebeplerle, teminattan
alacağın karşılanması söz konusu olduğunda; herhangi bir ihbar veya ihtarda bulunma, süre verme, adli
veya idari merciden izin ya da onay alma, teminatın açık artırma ya da başka bir yol ile nakde çevrilmesi
gibi herhangi bir ön şartı yerine getirme yükümlülüğü olmaksızın, teminat yöneticisi teminata konu
varlıkları satıp bedellerini yatırımcılar arasında paylaştırabilir.
Teminat konusu varlıklar, teminat yöneticisinin mal varlığından ayrıdır ve ayrı izlenir. Teminat
konusu varlıklar, teminat yöneticisinin borçları nedeniyle kamu alacakları için olsa dahi haczedilemez,
rehnedilemez, iflas masasına dâhil edilemez ve üzerlerine ihtiyati tedbir ve ihtiyati haciz konulamaz.
Teminata konu varlıkların türleri ve nitelikleri, sermaye piyasası araçları ile teminata konu
varlıklar arasındaki teminat uyumu, teminata konu varlıklara ilişkin kayıtların tutulması, hak ve
yükümlülükler, teminat yöneticisinin nitelikleri, ticaret siciline tescili, terkini ve teminat yöneticisine
hizmetleri karşılığında ödeme yapılmasına ilişkin usul ve esaslar ile sermaye piyasası aracı ihracında
teminat yapısına ilişkin diğer hususları belirlemeye Kurul yetkilidir.
Teminat yöneticisinin sorumluluğunu hafifleten ya da kaldıran anlaşmalar, hüküm veya ifadeler
geçersizdir.
Sermaye piyasası kurumlarının teminat yöneticisi olarak atanması durumunda, bu maddenin
ikinci fıkrasındaki yükümlülüklerini gereği gibi yerine getirmeyen teminat yöneticilerine Kanun’un 96
ncı maddenin birinci fıkrası; bu maddenin altıncı fıkrasına aykırılık hâlinde ise Kanun’un 92 nci
maddenin birinci ve üçüncü fıkraları uygulanır.
Teminat yöneticisinin teminaten mülkiyeti devredilen varlıkları tasarruf amacı dışında
kullanması durumunda 5237 sayılı Türk Ceza Kanunu’nun 155 inci maddesinin ikinci fıkrasına göre
hükmedilecek ceza beş yıldan az olamaz.
Sermaye Piyasası Araçlarının İhracı ve Halka Arzı
Sermaye piyasaları, yukarıda da belirtildiği üzere fon arz eden yatırımcılar ile fon talep eden
şirketleri doğrudan buluşturan piyasalardır. Söz konusu buluşma için öncelikle bu sermaye piyasası
araçlarının hukuk dünyasında var olması, diğer bir ifadeyle ihraç edilmesi gerekmektedir.
1.1.4.4.2.1. Kavram
İhraç, tasarruf sahiplerinin tasarruflarını ihraççılara yönlendirdiği ve fon arz edenler ile fon talep
edenlerin karşılaştığı ve fon aktarımının gerçekleştiği hukuki süreci ifade etmektedir. 6362 sayılı SPKn
md. 3/1-ğ hükmünde ihraç, “sermaye piyasası araçlarının ihraççılar tarafından çıkarılıp, halka arz
edilerek veya halka arz edilmeksizin satışı” olarak tanımlanmaktadır.
Tanımdan da anlaşılacağı gibi, ihraç, halka arz edilerek veya halka arz edilmeksizin
gerçekleştirilebilir. Her iki tür için, tâbi oldukları kamuyu aydınlatma sistemi ile ihraççıya getirilen ihraç
13
öncesi ve sonrasındaki yükümlülükler bakımından farklı hükümler öngörülmüştür.
İhracın ne olduğunun tam olarak anlaşılabilmesi için halka arz kavramının da bilinmesi gerekir.
6362 sayılı SPKn md. 3/1-f hükmü uyarınca halka arz, “sermaye piyasası araçlarının satın alınması
için her türlü yoldan yapılan genel bir çağrıyı ve bu çağrı devamında gerçekleştirilen satışı” ifade eder.
Bu çerçevede, ihracın her iki türünde de satış unsuru zorunlu olarak bulunmakla birlikte, halka
arz edilerek satış ile halka arz edilmeksizin satış arasındaki temel fark, satışa sunulan sermaye piyasası
araçlarının muhtemel alıcılarının ya da muhatap kitlesinin belirli mi yoksa belirsiz mi olduğu noktasında
toplanmaktadır.
1.1.4.4.2.2. Sermaye Piyasası Araçlarının İhracına İlişkin Ortak Esaslar
a. Genel Açıklamalar
Belirtildiği üzere, sermaye piyasasında yatırımcılar (tasarruf sahipleri/fon arz edenler) ile
ihraççılar (fon talep edenler) karşı karşıya gelmekte ve ihraç olunan sermaye piyasası araçlarının
yatırımcılar tarafından satın alınması yoluyla her iki taraf arasında doğrudan finansman ilişkisi
kurulmaktadır. Yatırımcıların kendilerine nazaran genellikle çok büyük ekonomik güce sahip şirketlere
karşı korunması gerekliliği bu piyasaların gelişimi bakımından önem arz etmektedir.
Sermaye piyasalarında yatırımcıların korunmasının çeşitli görünümleri olmakla birlikte, esas
itibariyle yatırımcılar bilgilendirilmek suretiyle korunmaktadır. Bilgilendirilmiş yatırımcı, almak
istediği riski ve yatırım kararını kendisi belirleyecektir. Şüphesiz ki, bu bilgilendirmenin ne şekilde ve
ne zaman olacağı önem arz etmektedir. Yatırımcı tam, zamanında ve doğru bir şekilde
bilgilendirilmelidir.
Yatırımcının birincil ve/veya ikincil piyasalarda karşılaştığı şirketler, sermaye piyasası
kurumları ve diğer yatırımcılardan korunması amacıyla yatırım kararını etkileyebilecek bilgilerin
kendisine sunulması gerekmektedir. 6362 sayılı SPKn içerisinde kamuyu aydınlatma kavramının tanımı
yapılmamıştır. Ancak bu kavram, yatırım kararını etkileyebilecek bilgilerin yatırımcılar ile tam,
zamanında ve doğru bir şekilde paylaşılmasını gerektirmektedir. Bu paylaşımın yapılmasına kamuyu
aydınlatma denilmektedir. Kamuyu aydınlatma bir takım belgeler aracılığıyla gerçekleşmektedir.
Öte yandan, sermaye piyasası araçlarının ihracında kamuyu aydınlatma halka arz edilerek veya
halka arz edilmeksizin yapılmasına göre farklı bilgi içeriği gerektirir. Zira, halka arz edilerek yapılan
ihraçlarda hitap edilen yatırımcı kitlesinin büyüklüğü ve genelliği ile halka arz edilmeksizin yapılan
ihraçlarda ihracın muhatabı olacak yatırımcı kitlesinin büyüklüğü birbirinden oldukça farklıdır. Aynı
şekilde, ihraç edilen sermaye piyasası aracının niteliği de kamuyu aydınlatmanın kapsamının
belirlenmesinde önemli bir rol oynar. Buna göre, ihraççı ile yatırımcı arasında kurulacak hukuki ilişkinin
sürekli olduğu, ortaklık ilişkisine dayanan pay ihracında yatırımcının yatırım kararı alırken bilinçli bir
değerlendirme yapmasını sağlayacak bilgilerin içeriği ve kapsamı ile aradaki ilişkinin süreli olduğu ve
alacaklılık ilişkisine dayanan borçlanma araçlarında bu nitelikteki bilgilerin içeriği ve kapsamının aynı
olması beklenemez.
Bu esastan hareketle, kamuyu aydınlatma, esas itibariyle halka arz edilerek yapılan ihraçlarda
en geniş kapsamlı bilgileri içeren belge olan izahname ile halka arz edilmeksizin yapılan ihraçlarda daha
dar kapsamlı bilgileri içeren ihraç belgesi olmak üzere iki temel türe dayanır. Diğer taraftan 28.11.2017
tarihli 7061 sayılı Kanun ile SPKn’na eklenen hükümler ile kitle fonlaması düzenlenmiş olup, kitle
fonlaması yoluyla halka açık statüsü kazanan anonim ortaklıkların izahname ya da ihraç belgesi
hazırlama yükümlülüğü bulunmamaktadır.
İhraçta kamuyu aydınlatmada önemli diğer bir unsur ise finansal raporlardır. İhraççılar, kamuya
açıklanması önceden hükme bağlanmış veya özel durum gereğince Kurulca istenecek finansal raporları
hazırlamakla yükümlüdürler. SPKn md. 14/1 kapsamında ihraççılarca yapılacak olan bu tür kamuyu
aydınlatmanın:
1) şekil ve içerik bakımından Türkiye Muhasebe Standartları çerçevesinde Kurulca
belirlenen düzenlemelere uygun
2) zamanında, tam ve doğru bir şekilde
14
yapılması zorunludur.
6102 sayılı TTK’nun 88’inci maddesinde Kamu Gözetimi Muhasebe ve Denetim Standartları
Kurumu’na (KGK), bu Kanuna tabi tüm gerçek ve tüzel kişilerce uygulanması zorunlu, uluslararası
muhasebe/finansal raporlama standartları ile uyumlu Türkiye Muhasebe Standartları’nı yayımlama
yetkisi verilmiştir. 6362 sayılı SPKn md. 14/1 hükmünde de, ihraççıların, finansal tablo ve raporlarını
Türkiye Muhasebe Standartları çerçevesinde hazırlama yükümlülüğünün bulunduğu ifade edilmiştir.
Nitekim, Kurul, II-14.1 sayılı Sermaye Piyasasında Finansal Raporlamaya İlişkin Esaslar Tebliği ve II-
14.2 sayılı Yatırım Fonlarının Finansal Raporlamaya İlişkin Tebliğ md. 5/1 hükümlerinde, kapsam
dâhilindeki işletme ve fonların finansal tablolarının hazırlanmasında KGK tarafından yayımlanan
Türkiye Muhasebe Standartlarının esas alınacağı düzenlenmiştir.
Diğer taraftan, sermaye piyasalarında kamuyu aydınlatmada önemli bir role sahip finansal
raporların ihraççının gerçek durumunu yansıtıp yansıtmadığının bağımsız taraflarca doğrulanması
ihtiyacı bulunmaktadır. Bu amaçla, ülkemiz uygulamasında, dünya uygulamalarına uygun olarak,
bağımsız denetim kuruluşlarının hazırladıkları bağımsız denetim raporları devreye girmektedir.
Bağımsız denetim kuruluşları bünyesinde görev alan bağımsız denetçiler, ihraççılarca hazırlanan
finansal raporların finansal raporlamaya ilişkin düzenlemeler kapsamında gerçeği doğru ve dürüst
yansıtıp yansıtmadığına ilişkin profesyonel görüşlerini ortaya koymaktadırlar. Dolayısıyla, ihraççılarca
hazırlanan finansal raporlara ilişkin verilen bağımsız denetim görüşleri ile yatırımcıların ekonomik
kararlar verirken yanıltılmalarının önlenmesi, yatırım potansiyeline sahip ihraççıların yaptıkları ve
yapacakları ihraçlara itibar sağlanması amaçlanmaktadır. Kamu otoritesinin, bu fonksiyonu, kendi
imkanları ile yerine getirmesi ekonomik koşullara uymadığından, günümüzde hemen bütün
ekonomilerde olduğu gibi ülkemizde de bu fonksiyon, belirli mesleki düzenlemelere uyulması şartı ile
özel kesime, yani bağımsız denetim kuruluşlarına devredilmiş durumdadır. Kamu otoritesi de, koyduğu
şartları taşıdığını tespit ettiği şirketleri ve bireysel olarak bağımsız denetçileri yetkilendirmekte, özel
kesimin bu fonksiyonu gereği gibi yürütüp yürütmediğini gözetim ve denetim faaliyetleri ile izlemekte,
finansal raporlama faaliyetinin esas amaçlanan fonksiyonunu sağladığını garanti altına almaya
çalışmaktadır.
SPKn md. 14/4, aşağıdaki hallerde Kurul’a da bağımsız denetim yükümlülüğü getirme imkânı
getirmiştir2:
1) Halka arzda,
2) Borsada işlem görme başvurusunda,
3) SPKn md.23’te tanımlanan önemli nitelikteki işlemlerde ve
4) Ortaklığın faaliyetlerini ve finansal durumunu önemli derecede etkileyen olay ve
gelişmelerde.
Ülkemizde, bağımsız denetçilerin uyması gereken şartların başlıcaları, mesleki kuralları
belirleyen bağımsız denetim standartları ve eğitim ve tecrübeye ilişkin düzenlemeler ile kamunun
gözetim ve denetim kapasitesinin tesis edilebilmesini teminen yapılan bağımsız denetim kuruluşlarının
kurumsal yapısına ilişkin düzenlemelerdir.
İhraçta, izahname ve ihraç belgesine, uygun bir atıf bulunması şartıyla varsa derecelendirme
notu, kurumsal yönetim ilkelerine uyum raporu ve değerleme raporları gibi ayrı düzenlemelere tabi
belgelere ilişkin bilgiler de eklenebilmektedir. Bu raporlar da SPKn uyarınca Kurul’un diğer
düzenlemelerine tabi olarak ve kendilerine özgü mesleki kurallar dahilinde hazırlanırlar ve bunları
hazırlayan şirket ve şahıslar Kurul’un gözetim ve denetimine tabidirler.
b. Kamuyu Aydınlatma Belgeleri
Yukarıda kamuyu aydınlatma belgelerinin temel ayaklarını halka arzda izahname, halka arz
edilmeksizin yapılan ihraçlarda ise ihraç belgesinin oluşturduğunu belirtmiştik.
2 Burada belirtilen bağımsız denetim yükümlülüğü, periyodik düzenlenen finansal raporların bağımsız denetim yükümlülüğünden farklıdır.
Hangi şirketlerin finansal raporlarının bağımsız denetime tabi tutulacağı 6102 sayılı TTK’nun 397’nci maddesi uyarınca Cumhurbaşkanınca
belirlenmektedir. Hemen belirtmek gerekir ki, konuya ilişkin Cumhurbaşkanı Kararları uyarınca, Sermaye Piyasası Kanunu’na tabi
ihraççıların periyodik finansal raporları bağımsız denetime tabidir.
15
6362 sayılı SPKn md. 3/1-j hükmü uyarınca izahname, “ihraççının ve varsa garantörün
finansal durum ve performansı ile geleceğe yönelik beklentilerine, faaliyetlerine, ihraç edilecek veya
borsada işlem görecek sermaye piyasası araçlarının özelliklerine ve bunlara bağlı hak ve risklere ilişkin
olarak yatırımcıların bilinçli bir değerlendirme yapmasını sağlayacak nitelikteki tüm bilgileri içeren
kamuyu aydınlatma belgesini” ifade etmektedir.
İzahname, yukarıda verilen tanımdan da anlaşılacağı üzere, ihraca konu sermaye piyasası
araçları ile bu araçların ihraççıları ve varsa garantörleri hakkında yatırımcılara bilgi veren bir kamuyu
aydınlatma belgesidir. Yatırımcıların, yatırım kararlarını, birinci derecede izahnamedeki bilgilere
bakarak verecekleri varsayılmaktadır.
Bu nedenle, 6362 sayılı SPKn md. 4/1 hükmünde “Sermaye piyasası araçlarının halka arz
edilebilmesi veya borsada işlem görebilmesi için izahname hazırlanması ve hazırlanan bu izahnamenin
Kurulca onaylanması zorunludur.” denilerek, izahname hazırlanması ve onaylatılması zorunlu
tutulmuştur. Diğer taraftan anılan fıkra hükmüne 7061 sayılı Kanun ile eklenen cümle ile “Diğer
kanunların yardım ve bağış toplanmasına ilişkin hükümleri saklı kalmak kaydıyla kitle fonlaması
suretiyle halktan para toplanması, Kurulca faaliyet izni verilen kitle fonlama platformları aracılığıyla
gerçekleştirilir ve bu Kanunun izahname ya da ihraç belgesi hazırlama yükümlüğüne ilişkin
hükümlerine tabi değildir.” hükmü getirilmiştir.
İzahname, ihraççıya ve ihraç edilen sermaye piyasası araçlarına ilişkin bilgiler ile bir özet
bölümü de içermek üzere bir veya birden fazla belge şeklinde düzenlenebilir. Özet bölümü ihraççıya,
varsa garantöre, garantinin niteliğine ve ihraç edilecek sermaye piyasası araçlarına ilişkin temel özellik,
hak ve riskleri içerecek şekilde kısa, açık ve anlaşılır ifadelerden oluşur.
Kurul, çıkaracağı ikincil düzenlemelerde, ihraççının ve halka arz edilecek veya borsada işlem
görecek sermaye piyasası araçlarının türü ve niteliğine göre;
1) izahnamede bulunması gerekli asgari bilgilere,
2) garantöre ve garantinin niteliğine,
3) izahnameyi oluşturan belgelere,
4) izahnamenin şekline,
5) izahnamenin kamuya duyurulmasına,
6) izahnamenin yayımlanmasına,
7) ilan ve reklamlara
8) izahnamede önceden yayımlanmış bilgilere atıfta bulunulmasına,
9) satış şartlarına,
10) onaylanan izahnamede değişiklik yapılmasına,
11) izahname hazırlama ve yayımlanmasından kısmen veya tamamen muafiyete
ilişkin usul ve esasları belirler.
İhracın, halka arz edilmeksizin gerçekleştirilmesi halinde ise izahname değil ihraç belgesi
düzenlenmesi gerekmektedir. 6362 sayılı SPKn md. 11/1 hükmünde “sermaye piyasası araçlarının
halka arz edilmeksizin ihraç edilmesi için, söz konusu araçların niteliği ve satış şartları hakkında
bilgileri içeren ihraç belgesinin hazırlanması ve Kurul tarafından 6 ncı maddede yer alan esaslar
çerçevesinde onaylanması zorunludur” denilmek suretiyle bu husus açıkça düzenlenmiştir.
c. Kamuyu Aydınlatma Belgelerinden Doğan Sorumluluk
6362 sayılı SPKn ile sermaye piyasası araçlarının Kurul kaydına alınması sistemi kaldırılarak,
yerine AB mevzuatına uyum kapsamında, izahnamenin onaylanması sistemine geçilmiştir. İlk kez
hayata geçirilen izahnamenin geçerlilik süresi düzenlemesi ile, her ihraç öncesi onay, tescil ve ilan
süreçlerinin tekrarlanmasının ve her araç için farklı izahname hazırlanmasının getirdiği ek maliyetlerin
azaltılması, bu yolla ihraçlara kolaylık sağlanması amaçlanmıştır.
16
6362 sayılı SPKn md. 4/2 hükmü uyarınca izahnamelerde yer alan bilgilerin yatırımcılar
tarafından kolaylıkla anlaşılabilecek ve değerlendirilebilecek şekilde sunulması gerekmektedir. SPKn
md. 6/1 hükmü uyarınca, izahname, içeriğindeki bilgilerin tutarlı, anlaşılabilir ve Kurulca belirlenen
standartlara göre eksiksiz olması halinde Kurul tarafından onaylanır.
İzahnameden kaynaklanan sorumluluk, izahnamedeki bilgilerden kaynaklanan zararın tazmini
sorumluluğunu ifade eder. Söz konusu sorumluluk, hukuki sorumluluktur.
Bir zararın izahnameden kaynaklanmış sayılabilmesi için söz konusu zararın izahnamede yer
alan:
i. yanlış,
ii. yanıltıcı veya
iii. eksik
bilgiden kaynaklanması gerekmektedir. 6362 sayılı SPKn md. 10 uyarınca, bu zararlardan öncelikle
ihraççılar sorumludur. Ancak bu zararın, ihraççılardan tazmin edilememesi veya ihraççılardan tazmin
edilemeyeceğinin açıkça belli olması hâlinde;
i. halka arz edenler,
ii. ihraca aracılık eden lider aracı kurum,
iii. varsa garantör ve
iv. ihraççının yönetim kurulu üyeleri
kusurlarına ve durumun gereklerine göre zararlar kendilerine yükletilebildiği ölçüde sorumludur.
İzahnamede yer almak üzere hazırlanan raporları hazırlayan kişi ve kurumlar da (bağımsız
denetim, derecelendirme ve değerleme kuruluşları gibi..) hazırladıkları raporlarda yer alan yanlış,
yanıltıcı veya eksik bilgilerden sorumludurlar.
Diğer taraftan, 6362 sayılı SPKn md. 32’de izahnamenin de dahil olduğu genel olarak kamuyu
aydınlatma belgelerinde sorumluluk düzenlenmiştir. Anılan maddede
“6362 sayılı SPKn’nun 10 uncu maddesi çerçevesinde, aynı maddede sorumlu olduğu belirtilen
kişiler ile mevzuat uyarınca izahname, pay alım tekliflerinde hazırlanan bilgi formu, özel durum
açıklaması, birleşme ve bölünme işlemlerinde hazırlanacak duyuru metinleri, borsada işlem görme
duyurusu ve finansal raporlar gibi Kurulca kamuyu aydınlatma amacı ile düzenlenmesi öngörülen sair
kamuyu aydınlatma belgelerini imzalayanlar veya bu belgeleri kendi adına imzalanan tüzel kişiler bu
belgelerde yer alan yanlış, yanıltıcı veya eksik bilgilerden kaynaklanan zararlardan müteselsilen
sorumludur.”
hükmü yer almaktadır.
Görüldüğü üzere burada da tazmini istenilecek zararın, kamuyu aydınlatma belgesindeki
yanlışlık, yanıltıcılık veya eksiklikten kaynaklanması gerekmektedir.
Bağımsız denetim, derecelendirme ve değerleme kuruluşları gibi kamuyu aydınlatma
belgelerinde yer alan veya bu belgelere dayanak olmak üzere hazırlanan raporları hazırlayan kişi ve
kurumlar da bu Kanun hükümleri çerçevesinde sorumludur.
Kamuyu aydınlatma belgelerinde yer alan bilgilerin yanlış, yanıltıcı veya eksik olması
konusunda bilgi sahibi olmadığını ve bu bilgi eksikliğinin kast veya ağır ihmallerinden
kaynaklanmadığını ispatlayan kişiler sorumlu olmaz.
Bu hüküm, özellikle bir kamuyu aydınlatma belgesi içerisinde birden fazla belgenin olması
hallerinde uygulama alanı bulabilecektir. Bu kapsamda, örneğin izahname yahut diğer bir kamuyu
aydınlatma belgesinde yer almak üzere hazırlanan bir bağımsız denetim raporunda yer alan yanlış,
yanıltıcı veya eksik bir bilgi nedeniyle uğranılan zararın tazmininde, yatırımcının ihraççıyı da sorumlu
tutmak istemesi halinde ihraççı bahsi geçen hükme dayanarak, savunma yapılabilecektir. Ancak bunun
için söz konusu savunmayı ileri süren kişi, bağımsız denetim raporundaki yanlış, yanıltıcı veya
17
eksikliğinden bilgisinin olmadığını ve bu bilgi eksikliğinin kast yahut ağır ihmalinden
kaynaklanmadığını ispatlaması gerekecektir. Aynı şekilde, bağımsız denetçi de kendi raporu dışındaki
bir belgedeki yanlış, yanıltıcı ve eksiklikten dolayı sorumlu olmadığını ileri sürebilecektir.
Yanlış, yanıltıcı veya eksik bilgiler içeren izahnamenin geçerlilik süresi boyunca; diğer kamuyu
aydınlatma belgelerinin ise kamuya açıklandığı tarihten hemen sonra, ilk halka arzdan veya borsada
satın alınan veya satılan sermaye piyasası araçlarının, gerçeğe uygun bilginin ortaya çıktığı tarihten
hemen sonra borsada satılması veya satın alınması üzerine yatırımcıların malvarlıklarında zarar
meydana gelmesi hâlinde bu maddeye göre ileri sürülecek tazminat talepleri açısından kamuyu
aydınlatma belgesi ile zarar arasında illiyet bağı kurulmuş sayılır. Kanun koyucu, zararının tazmin
edilmesini isteyen davacı yatırımcının zararını ve zarar ile zarara neden olan olgu arasındaki illiyet
bağını ispatlamada karşılaşacağı güçlükleri dikkate alarak bu hükmü getirmiştir. Hükümdeki şartların
tam olarak yerine gelmiş olması kaydıyla, illiyet bağını kanıtlamak için ayrıca başka bir hususu ispata
gerek kalmamaktadır.
Hükümde, ayrıca, tazmin talebinin reddedileceği haller de düzenlenmiştir. Buna göre, kamuyu
aydınlatma belgelerinin yanlış, yanıltıcı veya eksik olmasından kaynaklanan tazminat talebi;
1) sermaye piyasası araçlarının alım veya satımının, kamuyu aydınlatma belgesine
dayanmaması,
2) sermaye piyasası araçlarının alım veya satımının kamuyu aydınlatma belgelerinde yer
alan bilgilerin yanlış, yanıltıcı veya eksik olduğu bilinmesine rağmen yapılması,
3) kamuyu aydınlatma belgelerinde yer alan yanlış, yanıltıcı veya eksik bilgilere ilişkin
düzeltmenin, yatırım kararının verilmesinden veya bu belgeye dayanarak işlem yapılmasından önce ilan
edilmiş olması,
4) kamuya açıklanan belgede yer alan bilgiler yanlış, yanıltıcı veya eksik olmasaydı dahi
yatırımcıların zarara uğrayacak olmaları,
hâlinde reddedilir.
Bu noktada belirtilmesi gereken bir diğer husus ise kamuyu aydınlatma belgesi olan
izahnamelerin özet kısmına ilişkindir. Kurul II-5.1 sayılı İzahname ve İhraç Belgesi Tebliği md. 13/11
hükmünde, özette, izahnamenin diğer kısımları ile birlikte okunması durumunda özetin yanıltıcı, hatalı
veya tutarsız olması halinde, Kanun uyarınca ilgililerin hukuki sorumluluğunun bulunduğuna dair bir
uyarının yapılması gerektiği belirtilmektedir. Aynı Tebliğin 25/3 hükmünde ise “İzahnamenin diğer
kısımları ile birlikte okunduğu takdirde özetin yanıltıcı, hatalı veya tutarsız olması durumu hariç olmak
üzere, sadece özete bağlı olarak ilgililere herhangi bir hukuki sorumluluk yüklenemez” denilmektedir.
Şu halde, izahnamenin özet kısmında yer alan bilgiler, ancak özetin izahnamenin diğer kısımları ile
birlikte okunduğunda yanıltıcı, tutarsız veya hatalı olması halinde tazmin sorumluluğu doğurur.
6362 sayılı SPKn’nda yukarıda yer verilen kamuyu aydınlatma belgelerinden kaynaklanan
sorumluluk dışında, bir kamuyu aydınlatma belgesi olan finansal tablo ve raporlara ilişkin sorumluluk
da açık olarak düzenlenmiştir. Kanun’un md.14/2 hükmüne göre, finansal tablo ve raporların:
1) Kurulca belirlenen düzenlemelere uygun olarak hazırlanmasından,
2) sunulmasından,
3) gerçeğe uygunluğundan ve
4) doğruluğundan
ihraççı ile kusurlarına ve durumun gereklerine göre ihraççının yönetim kurulu üyeleri sorumludur. Aynı
maddede kanun koyucu finansal tablo ve raporlardan sorumluluğu kuvvetlendirmek için, yönetim
kurulunun, hazırlanacak finansal tablo ve raporların kabulüne dair ayrı bir karar almasını şart koşmuş,
bunun yanında finansal tablo ve raporlarla ilgili olarak bunları hazırlayan ortaklık yöneticileri ile birlikte
sorumlu yönetim kurulu üyelerinin kamuya yapacakları bildirimlerde, finansal tablo ve raporların
gerçeğe uygunluğu ve doğruluğu konusundaki beyanlarının yer almasını zorunlu kılmıştır.
d. Kamuyu Aydınlatma Belgelerine Kurulca Onay Verilmesi
18
Yukarıda da bahsedildiği üzere, 6362 sayılı SPKn ile sermaye piyasası araçlarının Kurul
kaydına alınması sistemi kaldırılarak, yerine AB mevzuatına paralel bir biçimde, izahnamenin Kurulca
onaylanması sistemine geçilmiştir. 6362 sayılı SPKn md. 4/1 hükmünde izahnamelerin, aynı Kanun’un
11/1 fıkrası hükmünde de ihraç belgelerinin Kurulca onaylanması esası benimsenmiştir.
Bir belgenin onaylanması, o belge bakımından bir “izin” anlamına gelmemektedir. Bu nedenle,
onaylanan belgede yer alan bilginin sıhhatinden, gerçekliğinden, doğruluğundan kural olarak belgeyi
hazırlayan ve imzalayanlar sorumlu olurlar. Nitekim, 6362 sayılı SPKn md. 6/1 hükmünde
izahnamelerin Kurulca onaylanmasının, izahnamede yer alan bilgilerin doğruluğunun Kurulca tekeffül
edildiği anlamına gelmediği gibi söz konusu sermaye piyasası araçlarına ilişkin bir tavsiye olarak da
kabul edilemeyeceği açıkça ifade edilmiştir.
İzahnamelerin birden fazla belge olarak düzenlenmesi halinde her bir belge ayrıca onaylanır.
Kural olarak, izahnameler onaylandıktan sonra Kurulca belirlenecek esaslar çerçevesinde
yayımlanır. Bunun dışında izahnamelerin ayrıca Türkiye Ticaret Sicili Gazetesi’nde ilan edilmesi
gerekmemektedir. Sadece izahnamenin nerede yayımlandığı hususu ticaret siciline tescil ve Türkiye
Ticaret Sicili Gazetesi’nde ilan edilir. Ancak izahnamenin, onaylanmadan önce Kurulca belirlenecek
esaslar çerçevesinde ilan edilmesi mümkündür. İhraca ilişkin ilan, reklam ve açıklamalar izahname ile
tutarlı olmalı, gerçeğe aykırı, abartılmış ve yanıltıcı bilgiler içermemelidir.
İzahnamenin Kurulca onaylanması için burada yer alan bilgilerin tutarlı, anlaşılabilir ve Kurulca
belirlenen izahname standartlarına göre eksiksiz olması gereklidir. Ancak Kurulun söz konusu
incelemeyi tamamen ihraççıdan gelen bilgiler üzerinden yapması nedeniyle izahnamede yer alan
bilgileri teyit etmesi söz konusu olmadığından izahnamenin onaylanması, izahnamede yer alan bilgilerin
doğru olduğunun Kurulca garanti edilmesi veya söz konusu sermaye piyasası araçlarına ilişkin bir
tavsiye olarak da kabul edilemez.
İzahname ile kamuya açıklanan bilgilerde, satışa başlamadan önce veya satış süresi içinde
yatırımcıların yatırım kararını etkileyebilecek değişiklik veya yeni hususların ortaya çıkması hâlinde
durum derhâl Kurula bildirilir. Değiştirilecek veya yeni eklenecek hususlar bildirim tarihinden itibaren
yedi iş günü içinde Kanuna uygun şekilde onaylanır ve yayımlanır. Böyle bir durumda, değişiklik veya
yeni hususların yayımlanmasından önce sermaye piyasası araçlarını satın almak için talepte bulunmuş
olan yatırımcılar, bu taleplerini izahnamede yapılan ek ve değişikliklerin yayımlanmasından itibaren iki
iş günü içinde geri alma hakkına sahiptirler.
İhraççı yahut halka arz edenin, izahnamenin ilk yayımı tarihinden itibaren on iki ay boyunca
gerçekleştireceği ihraçlar için izahnamedeki ek ve değişikliklerin Kanunda belirtilen usulde Kurulca
onaylanması ve ilan edilmesi yeterlidir. Böylelikle, ihracı gerçekleştirecekler bakımından belirtilen süre
içerisindeki her bir sermaye piyasası aracı ihracında ayrı ayrı izahname hazırlanması, onaylanması ve
yayımlanması aşamalarının yerine getirilmesine gerek kalmamaktadır. Bu durum hem zamansal hem de
ekonomik olarak şirketlerin menfaatinedir. Anılan sürenin geçmesinden sonra yapılacak halka arzlarda
izahnamenin tümünün onaylanması gereklidir.
e. Bağımsız Denetim, Değerleme ve Derecelendirme
Sermaye piyasalarında kamunun aydınlatılması ve yatırımcının korunması prensiplerinin bir
uzantısı olarak bağımsız denetim, değerleme ve derecelendirme kuruluşları ile sorumlulukları ayrı bir
bölüm olarak düzenlenmiştir. Zira bu kuruluşların faaliyetleri, sermaye piyasası araçları ve onların
ihraççılarını yakından ilgilendirmektedir.
KGK tarafından yetkilendirilmiş bağımsız denetim kuruluşlarından SPKn uyarınca bağımsız
denetim faaliyetinde bulunacaklardan istenilecek ilave şartlar Kurul tarafından belirlenir ve bu şartları
haiz bağımsız denetim kuruluşlarına ilişkin liste kamuoyuna açıklanır.
Kurul, SPKn hükümlerine tabi kuruluşların bilgi sistemleri denetimi, derecelendirme ve
değerleme faaliyetlerinin güvenli ve bağımsız şekilde yürütülmesi ve bunu teminen kalite güvence
sistemlerinin oluşturulması ile kamu yararını da gözetmek suretiyle uluslararası standartlara uyumunun
sağlanması amacıyla düzenleme, gözetim ve denetim yapar.
Bağımsız denetim kuruluşları, görevlerinin kapsamıyla sınırlı olmak üzere, denetledikleri
19
finansal tablo ve raporların mevzuata uygun olarak denetlenmemesi nedeniyle doğabilecek zararlardan
raporu imzalayanlarla birlikte sorumludur. Bağımsız denetim kuruluşları ile derecelendirme ve
değerleme kuruluşları, faaliyetleri neticesinde düzenledikleri raporlarda yer alan yanlış, yanıltıcı ve
eksik bilgiler dolayısıyla neden oldukları zararlardan sorumludurlar.
Diğer taraftan, bir yatırım kuruluşunda veya kolektif yatırım kuruluşunda finansal tablo
denetimi ya da bu Kanun ve ilgili düzenlemeler çerçevesinde belirlenen başka bir görevi ifa eden
bağımsız denetim kuruluşları ve bağımsız denetçiler, bu şirkette veya bunlarla sermaye ve yönetim
açısından ilişkili olan kuruluşlardan biri nezdinde görevlerini yerine getirirken bilgi sahibi olduğu
şirketle ilgili olarak;
a) bu Kanun ve ilgili mevzuattaki yetkilendirme ve faaliyet şartlarına ilişkin hükümleri ihlal
eden,
b) şirketin faaliyetlerinin sürekli ve düzenli bir şekilde yürütülmesini engelleyebilecek,
c) olumsuz görüş veya görüş bildirmekten kaçınma gerektiren
her türlü durumu Kurula derhâl bildirmekle yükümlüdürler.
1.1.4.4.2.3. Payların İhracına İlişkin Genel Esaslar
İhraç olunan payların bedellerinin tam ve nakden ödenmesi şartıdır. Yatırımcılara güven tesis
edilmesi, payların borsada yoğun olarak işlem görmesi, el değiştirmesi ve ihraççıların sermayelerinin
belirli olması gereği tam ve nakden ödeme esasının getirilmesinin nedenleri olarak gösterilebilir. Bu
anlamda, halka açık anonim ortaklıklar bakımından, halka kapalı anonim şirketler için öngörülen apel
sistemi kabul edilmemektedir. Diğer bir ifade ile kuruluş yahut sermaye artırımlarında sermaye olarak
getirilmesi taahhüt edilen meblağın belli bir kısmının hemen, kalanının belli bir zaman dilimi içerisinde
taksitle ödenmesi usulüne sermaye piyasalarında izin verilmemiştir. Buna kısaca tam ve nakden ödeme
ilkesi denilmektedir.
Bununla birlikte, piyasanın kendi işleyişinden kaynaklanan özellikli bazı durumlarda söz
konusu ilkenin mutlak bir şekilde uygulanması amaç ile bağdaşmayan sonuçların doğmasına neden
olabilmektedir. Bu bakımdan, Kurul, birleşme, bölünme, hisse değişimi ve benzeri şirket
yapılandırmalarında yapılacak sermaye artırımları gibi pay bedellerinin nakden ödenmesinin zorunlu
olmadığı durumları belirlemeye yetkili kılınmıştır.
Sermaye piyasası araçlarının satışına ilişkin ayrıntılı hususlar II-5.2 sayılı Sermaye Piyasası
Araçlarının Satışı Tebliği’nde düzenlenmiştir.
Bununla birlikte, Kurul, payların piyasa fiyatı veya defter değerinin nominal değerinin üzerinde
olması hâlinde,
i. ihraç olunacak payların primli fiyattan satılmasını ve
ii. yeni pay alma haklarının primli fiyattan kullanılmasını
isteyebilir. Yine Kurul, payların piyasa fiyatı veya defter değerinin nominal değerinin altında olması
durumunda, payların nominal değerinin altında bir fiyatla ihraç edilmesine izin verebilir. SPKn md. 12/2
hükmünün son cümlesinde düzenlenen bu husus, uygulamada bu tür şirketlerin sermaye piyasaları
içerisinde yeniden fon toplaması imkânını getirmektedir. Bu konulara ilişkin usul ve esaslar Kurulca
belirlenir.
Kurul, sermaye piyasası araçlarının halka satışında, yatırımcıların bunları almalarını
kolaylaştırıcı, hak ve yararlarını koruyucu tedbirlerin alınmasını ihraççıdan, halka arz edenlerden, satışı
yapanlardan ve ilgili borsalardan isteyebilir.
1.1.4.4.2.4. Borçlanma Araçlarının İhracına ve Borçlanma Aracı Sahipleri Kuruluna İlişkin
Genel Esaslar
SPKn md. 31 hükmü uyarınca, ihraççıların ihraç edebilecekleri borçlanma aracı niteliğindeki
sermaye piyasası araçlarının toplam tutarı, Kurulca belirlenecek limiti geçemez. Kurul, ihracın, ihraç
20
edilen borçlanma aracının ve ihraççıların niteliğine göre farklı limitler belirleyebilir.
8/6/1984 tarihli ve 233 sayılı Kamu İktisadi Teşebbüsleri Hakkında Kanun Hükmünde
Kararname hükümleri saklı kalmak ve 22/2/2005 tarihli ve 5302 sayılı İl Özel İdaresi Kanununun 51
inci maddesi ile 3/7/2005 tarihli ve 5393 sayılı Belediye Kanununun 68’inci maddesinde belirtilen
limitler hariç olmak üzere diğer kanunlarda belirlenen ihraç limitleri uygulanmaz.
Borçlanma aracı niteliğindeki sermaye piyasası aracı ihraç yetkisi, esas sözleşme ile yönetim
kuruluna süreli veya süresiz olarak devredilebilir.
İhraççıların borçlanma araçlarına ilişkin ödeme yükümlülüklerini yerine getirmemesi nedeniyle,
MKK tarafından düzenlenip hak sahiplerine verilen belge 9/6/1932 tarihli ve 2004 sayılı İcra ve İflas
Kanununun 68 inci maddesinin birinci fıkrasında belirtilen belgelerden sayılır.
Öte yandan SPKn md. 31/A hükmü uyarınca, ihraççının tedavülde bulunan borçlanma
araçlarının sahipleri, borçlanma aracı sahipleri kurulunu oluşturur. İhraççının her bir tertip borçlanma
aracı sahipleri de ayrı bir borçlanma aracı sahipleri kurulu oluşturabilir.
Borçlanma aracı sahipleri kurulunun ihraççının yönetim kurulu tarafından veya borçlanma
araçları sahipleri tarafından toplantıya çağrılmasına ve borçlanma aracı sahipleri kurulunda karar
alınmasına ilişkin esasların ve şartların, ihraççı tarafından borçlanma aracı ihracı nedeniyle hazırlanan
izahname ve/veya ihraç belgesinde belirlenmesi zorunludur.
Borçlanma aracı sahipleri kurulunda karar alınabilmesi için, Kurul tarafından veya izahname
ve/veya ihraç belgesinde aksine daha ağır nisap öngörülmüş bulunmadıkça; her bir tertip borçlanma
araçlarının nominal bedelleri toplamının asgari yarısını temsil eden borçlanma aracı sahiplerinin veya
ihraççının tedavülde bulunan tüm borçlanma araçlarının sahiplerinin oluşturacağı kurul için tedavülde
bulunan tüm borçlanma araçlarının nominal tutarının asgari yarısını temsil eden borçlanma aracı
sahiplerinin olumlu oyu şarttır. Kurulca öngörülen nitelikli çoğunlukla alınacak borçlanma aracı
sahipleri kurulu kararları bu kararlara olumlu oy vermeyen borçlanma aracı sahipleri için de hüküm
ifade eder.
Borçlanma aracı sahiplerini temsil etmek üzere temsilci atanabilir.
Borçlanma araçlarının geri ödemelerinde temerrüt oluştuktan sonra bu borçlanma araçlarının
hüküm ve şartlarının değiştirilmesi hâlinde, borçlanma aracının temerrüdü nedeniyle başlatılmış tüm
takipler ilgili borçlanma aracının hüküm ve şartlarının değiştirilmiş kabul edildiği tarih itibarıyla durur,
ihtiyati tedbir ve ihtiyati haciz kararları uygulanmaz, bir takip muamelesi ile kesilebilen zamanaşımı ve
hak düşüren müddetler işlemez. Borçlanma aracından doğan tüm borçlar ifa edildikten sonra duran
takipler düşer.
İhraççılar ve Halka Açık Ortaklıklar
Sermaye piyasalarının temel aktörleri arasında en önemli grup, ihraççılar ve halka açık
ortaklıklardır. Bunlar, sermaye piyasalarından fon talep eden kesimdir.
a. İhraççılar
6362 sayılı SPKn md. 3/1-h uyarınca, ihraççı, kitle fonlaması platformları aracılığıyla para
toplayanlar hariç olmak üzere, sermaye piyasası araçlarını ihraç eden, sermaye piyasası araçlarını ihraç
etmek üzere Kurula başvuruda bulunan veya sermaye piyasası araçları halka arz edilen tüzel kişiler ile
SPKn’na tabi yatırım fonlarını ifade etmektedir.
Bu durumda, bir anonim şirketin sermaye piyasası araçlarını halka arz etmek üzere Kurula
başvurması ile ihraççı sıfatını kazanması mümkündür. Bunun sonucu olarak ise söz konusu şirketler
6362 sayılı SPKn ve diğer alt düzenlemelerde ihraççılar için öngörülen yükümlülüklere tabidirler.
Öte yandan, söz konusu tanımdan bir anonim şirketin kendisinden bağımsız olarak sermaye
piyasası araçlarının halka arz edilmesinin mümkün olduğu sonucuna da ulaşılabilmektedir. Bu noktada
bir diğer temel kavram olan “halka arz eden” kavramı karşımıza çıkmaktadır. Bu kavram, 6362 sayılı
SPKn md. 3/1-g bendinde, “sahip olduğu sermaye piyasası araçlarını halka arz etmek üzere Kurula
başvuruda bulunan gerçek veya tüzel kişiler” olarak tanımlanmıştır. Halka arz edenin yaptığı halka arz
21
ile ortaklık ihraççı haline gelirken, halka arz eden ihraççı sıfatını kazanamayacaktır.
b. Halka Açık Anonim Ortaklıklar
Halka açık ortaklık SPKn’nun merkez kavramlarından biridir. İhraççı, kavramından farklı hatta
ondan daha dar bir alanı ifade etmektedir. 6362 sayılı SPKn md. 3/1-e hükmüne göre, halka açık ortaklık,
“kitle fonlaması platformları aracılığıyla para toplayanlar hariç olmak üzere, payları halka arz edilmiş
olan veya halka arz edilmiş sayılan anonim ortaklıkları” ifade eder. Dolayısıyla, halka açık ortaklık,
her zaman bir anonim ortaklıktır.
İhraççı kavramı için “sermaye piyasası araçlarını” esas alan kanun koyucu halka açık ortaklık
için “pay” kavramını esas almıştır. Dolayısıyla, payları halka arz edilmemiş olan bir ortaklık pay dışında
bir sermaye piyasası aracı ihraç ederek ihraççı niteliğini kazanabilecek ve SPKn’na tabi olabilecektir.
Ancak ifade edilmelidir ki, halka açık ortaklıklar, ihraççıların büyük bir oranını temsil etmektedir.
Halka açık ortaklık, tanımdan da görüleceği üzere iki gruba ayrılır. Birincisi payları halka arz
edilmiş olan anonim ortaklıklardır. Bir anonim ortaklığın, halka açık ortaklık olabilmesi için halka arz
eylemini gerçekleştirmesi gerekmektedir. 6362 sayılı SPKn md. 3/1-f bendinde halka arz, “sermaye
piyasası araçlarının satın alınması için her türlü yoldan yapılan genel bir çağrı ve bu çağrı devamında
gerçekleştirilen satış” olarak tanımlanmıştır. Halka arz eyleminin tamamlanabilmesi için halka yapılan
çağrının akabinde bir satışın da gerçekleştirilmesi gerekmektedir.
Payların halka arzı ile sermaye piyasası araçlarının satışı esas itibariyle Kurul’un VII-128.1
sayılı Pay Tebliği ile II-5.2 sayılı Sermaye Piyasası Araçlarının Satışı Tebliğinde düzenlenmiştir.
Halka arz eyleminde halka yönelik yapılan çağrının yapılma usulünde belirli bir sınırlamanın
olmadığı görülmektedir. Ancak halka arz için yukarıda belirtilen Tebliğlerden farklı bir yolun tercih
edilmesi, usulüne uygun olmayan bir halka arz eylemini oluşturacak olup, Kurulca bu hususa ilişkin
tedbirlerin alınmasına ve ilgililer hakkında suç duyurusunda bulunulmasına yol açabilecektir.
Halka açık ortaklığın ikinci türü ise payları halka arz edilmiş sayılan anonim ortaklıklardır. 6362
sayılı SPKn md. 16 hükmü bu hususu düzenlemektedir.
Payları borsada işlem gören ortaklıklar ile pay sahibi sayısı beş yüzü aşan anonim ortaklıkların
payları halka arz olunmuş sayılır. Dikkat edilmesi gereken husus, bu ortaklıkların fiilen bir halka arz
yapmamış olsalar da ortak sayısının belirli bir rakamı aşmış olması nedeniyle belirli bir büyüklüğe
ulaşmış bir kitlenin ilgi alanına girmesi nedeniyle halka açık ortaklık hükümlerine de tabi olmalarında
kamu yararı bulunmasıdır. Bunlara halka açık sayılan ortaklık adı verilir. Bu tür ortaklıklar borsada
işlem görmemeleri halinde halka açık ortaklık statüsünü kazandıktan sonra en geç iki yıl içinde
paylarının işlem görmesi için borsaya başvurmak zorundadırlar. Aksi durumda, Kurul, bu payların
borsada işlem görmesi veya ortaklığın halka açık ortaklık statüsünden çıkarılması için, ortaklığın
talebini aramaksızın gerekli kararları alır.
Pay sahibi sayısı sebebiyle halka açık sayılan ortaklıklardan paylarının borsada işlem görmesini
istemeyenler, SPKn md. 33 uyarınca pay sahibi tam sayısının en az üçte ikisinin olumlu oyu veya toplam
oyların dörtte üçü ile alınacak bir genel kurul kararı ile bu Kanun kapsamından çıkabilir. Bu durumda
Kanunun kapsamından çıkma kararına olumlu oy kullanmayan pay sahiplerine ayrılma hakkı tanınır.
Kurul resen halka açık ortaklık statüsünden çıkarılacak ortaklıkların hâkim ortaklarına diğer paylar için
pay alım teklifinde bulunma zorunluluğu getirebilir.
Diğer taraftan 7061 sayılı Kanun ile SPKn’na eklenen ve 7159 sayılı Kanun ile değişikliğe
uğrayan hüküm ile pay sahibi sayısı en az beş yüz olan kooperatiflerin veya kendisine ortak olan
kooperatiflerin pay sahibi sayısı tek başına ya da toplam olarak en az beş yüz olan kooperatif birliklerinin
veya kooperatif merkez birliklerinin yönetim kontrolüne sahip olduğu ve yıllık en az elli milyon Türk
lirası satış hasılatı yapmış olan anonim ortaklıkların payları halka arz olunmuş sayılır. Bu kapsamda
anılan ortaklıklar halka açık ortaklık hükümlerine tabi olurlar. Ancak, bu kapsama giren ortaklıkların
paylarının işlem görmesi için borsaya başvurma zorunlulukları bulunmamaktadır.
c. Halka Açık Ortaklıkların Malvarlıksal Düzeni
Halka açık ortaklıklara fon sağlayan yatırımcıların yaptıkları yatırımın güvencelerinden biri de
22
ortaklıkların mali ve finansal durumudur. Bu nedenle, yukarıda bahsedilen bu ortaklıkların finansal tablo
ve raporları ile bunların bağımsız denetime tabi olması anlaşılabilir bir durumdur.
Yatırımcılar, ortaklıklardan kar payı veya faiz alabilmeyi yahut yatırım kararlarını
değiştirdiğinde yatırımlarının zarara uğramadığını öngörmek ister. Bu öngörüyü sağlayabilecek
unsurlardan biri de ortaklıkların kar payı dağıtımına ilişkin esasların belirlenmesi ile ortaklığın
malvarlığının korunmasıdır. Öte yandan, halka açık ortaklıkların sermaye yapıları ve sermayenin artırım
usulü de malvarlıksal düzeninin içerisinde değerlendirilmelidir. Bu kapsamda, sermaye piyasası
bakımından önem arz eden kayıtlı sermaye sisteminin de incelenmesi gerekir.
i) Kayıtlı Sermaye Sistemi
Mülga 2499 sayılı SPKn’nda olduğu gibi 6362 sayılı SPKn’nda da kayıtlı sermaye sistemi
korunmuştur. 2499 sayılı mülga SPKn döneminde sadece halka açık ortaklıklar için uygulanmakta olan
bu sistem 6102 sayılı TTK’na tabi halka kapalı anonim ortaklıklar bakımından da bir imkân olarak
sunulmuştur. Bununla birlikte, zaman içerisinde ortaya çıkan ihtiyaçlar ve TTK’nda da kayıtlı sermaye
sisteminin düzenlenmiş olması karşısında bir takım küçük değişikliklere gidilmiştir.
6362 sayılı SPKn md. 3/1-l hükmünde, kayıtlı sermaye sistemi, “Anonim ortaklıkların, esas
sözleşmelerinde hüküm bulunmak kaydıyla, yönetim kurulu kararı ile 13/1/2011 tarihli ve 6102 sayılı
Türk Ticaret Kanununun esas sermayenin artırılmasına dair hükümlerine tabi olmaksızın pay
çıkarabilecekleri azami miktarı gösteren, ticaret sicilinde tescil ve ilan edilmiş sermayelerini” ifade
etmektedir.
Kayıtlı sermaye sistemi, esas sermaye sisteminin alternatifini oluşturmakta olup, bu sistemi
kabul eden ortaklıklara, TTK’ndaki esas sermayenin artırılmasına ilişkin hükümlere bağlı kalmaksızın,
sermayelerini, esas sözleşmede tespit edilen kayıtlı sermaye tavanına kadar, yönetim kurulu kararıyla
artırabilme imkanını sağlar.
Sermaye, ortaklık esas sözleşmesinde yer almaktadır. Dolayısıyla, sermayedeki değişiklikler
için esas sözleşme değişikliğine ve dolayısıyla genel kurul tarafından karar alınmasına ihtiyaç vardır.
İşte, kayıtlı sermaye sisteminde bu zorunluluk ortadan kalkmakta, genel kurulun toplanması ve karar
alabilmesi için gerekli prosedür ve formalitelere uyulmadan, sadece yönetim kurulu kararıyla sermaye
artırılabilmektedir.
Kayıtlı sermaye sisteminde iki farklı sermayeden bahsedilir. Bunlar çıkarılmış sermaye ve
kayıtlı sermayedir. SPKn md. 3/1-d uyarınca çıkarılmış sermaye, “kayıtlı sermayeli anonim ortaklıkların
satışı yapılmış paylarını temsil eden sermayelerini” ifade eder. Bu tür sermaye, tam ve nakden ödeme
ilkesi uyarınca esas sermaye sistemindeki ödenmiş sermayeyi gösterir. Aynı hükmün (l) bedinde ise
kayıtlı sermaye, “anonim ortaklıkların, esas sözleşmelerinde hüküm bulunmak kaydıyla, yönetim kurulu
kararı ile 13/1/2011 tarihli ve 6102 sayılı Türk Ticaret Kanununun esas sermayenin artırılmasına dair
hükümlerine tabi olmaksızın pay çıkarabilecekleri azami miktarı gösteren, ticaret sicilinde tescil ve ilan
edilmiş sermayelerini” ifade etmektedir.
Halka açık ortaklıklar ile paylarını halka arz etmek üzere Kurula başvurmuş olan ortaklıklar,
Kuruldan izin almak şartıyla kayıtlı sermaye sistemini kabul edebilirler. Daha önce TTK uyarınca bu
sisteme geçmiş olan ortaklıklar için ayrıca Kurul izni aranmaz.
Böylelikle, kayıtlı sermaye sisteminde, yönetim kurulu, 6102 sayılı TTK’nun esas sermayenin
artırılmasına ilişkin hükümlerine bağlı kalmaksızın esas sözleşmelerinde tespit edilen kayıtlı sermaye
tavanına kadar sermayelerini artırmaya yetkilidir. Bu yetki genel kurul tarafından en çok beş yıl süre ile
verilebilir. Bu yetkinin süresi azami beş yıllık dönemler itibarıyla genel Kurul kararıyla uzatılabilir.
İmtiyazlı payların varlığı hâlinde bu madde kapsamında yapılacak esas sözleşme değişikliğine
ilişkin genel kurul kararları, imtiyazlı pay sahipleri özel kurulunca TTK’nda yer alan esaslara göre
onaylanır. Ancak, ortaklıkların kayıtlı sermaye tavanı dâhilindeki sermaye artırımlarında ayrıca
imtiyazlı pay sahipleri özel kurulu kararı aranmaz.
Kayıtlı sermaye sisteminde yönetim kurulunun;
➢ imtiyazlı veya nominal değerinin üzerinde veya altında pay çıkarılması,
23
➢ pay sahiplerinin yeni pay alma haklarının sınırlandırılması konularında veya
➢ imtiyazlı pay sahiplerinin haklarını kısıtlayıcı nitelikte karar alabilmesi için
esas sözleşme ile yetkili kılınması şarttır. Yeni pay alma hakkını kısıtlama yetkisi, pay sahipleri arasında
eşitsizliğe yol açacak şekilde kullanılamaz.
Normal koşullarda genel kurul tarafından alınması gereken bu kararların kayıtlı sermaye
sisteminde yönetim kurulu tarafından alınabilmesi bu kararlardan etkilenebilecek olan ortakların da
haklarının ayrıca korunmasını gerektirmektedir. Bu bağlamda, yönetim kurulunun bu maddedeki esaslar
çerçevesinde aldığı kararlar aleyhine, TTK’nun genel kurul kararlarının iptaline ilişkin hükümleri
çerçevesinde yönetim kurulu üyeleri veya hakları ihlal edilen pay sahipleri, kararın ilanından itibaren
otuz gün içinde ortaklık merkezinin bulunduğu yer ticaret mahkemesinde iptal davası açabilirler.
Kayıtlı sermaye sisteminde bulunan halka açık ortaklıklar tarafından pay ile değiştirilebilir
tahvil veya paya dönüştürülebilir bir türev araç çıkarılması hâlinde değiştirme veya dönüştürme
sonucunda verilecek paylar ile ortaklığın çıkarılmış sermayesinin toplamı kayıtlı sermayeyi aşamaz.
ii) Kâr Payı ve Avansının Dağıtım Esasları
Mülga 2499 sayılı SPKn döneminde Kurul tarafından belirlenen orandan daha az oranda kar
payı dağıtamayacakları esası benimsenmiş idi. Ancak 6362 sayılı SPKn ile halka açık ortaklıkların kar
payı dağıtımlarına ilişkin farklı esaslar benimsenmiştir. Buna göre, SPKn md. 19/1 uyarınca halka açık
ortaklıklar, karlarını genel kurulları tarafından belirlenecek kar dağıtım politikaları çerçevesinde ve ilgili
mevzuat hükümlerine uygun olarak dağıtırlar. Dolayısıyla, kar payı dağıtım zorunluluğu yahut Kurulca
belirlenen bir oran söz konusu değildir.
Bununla birlikte, Kurul halka açık ortaklıkların kâr dağıtımı politikalarına ilişkin olarak, benzer
nitelikteki ortaklıklar bazında farklı esaslar belirleyebilir.
Kanunen ayrılması gereken yedek akçeler ve esas sözleşmede pay sahipleri için belirlenen kâr
payı ayrılmadıkça başka yedek akçe ayrılmasına, ertesi yıla kâr aktarılmasına ve intifa senedi
sahiplerine, yönetim kurulu üyelerine ve ortaklık çalışanlarına kârdan pay dağıtılmasına karar
verilemeyeceği gibi, belirlenen kâr payı ödenmedikçe bu kişilere kârdan pay dağıtılamaz. Halka açık
ortaklıklarda kâr payı, dağıtım tarihi itibarıyla mevcut payların tümüne, bunların ihraç ve iktisap tarihleri
dikkate alınmaksızın eşit olarak dağıtılır.
Halka açık ortaklıkların sermaye artırımlarında, bedelsiz paylar artırım tarihindeki mevcut
paylara dağıtılır.
Halka açık ortaklıklar tarafından bağış yapılabilmesi veya pay sahibi dışındaki kişilere kârdan
pay dağıtılabilmesi için esas sözleşmede hüküm bulunması şarttır. Yapılacak bağışın sınırı halka açık
ortaklık genel kurulunca belirlenir. Ortaklıkların ilgili mali yıl içinde yapmış olduğu bağışlar,
dağıtılabilir kâr matrahına eklenir.
Bir hesap döneminde verilecek toplam kâr payı avansı bir önceki yıla ait dönem kârının yarısını
aşamaz. Önceki dönemde ödenen kâr payı avansları mahsup edilmeden ilave kâr payı avansı verilmesine
ve kâr payı dağıtılmasına karar verilemez.
Kusurlarına ve durumun gereklerine göre zararlar şahsen kendilerine yükletilebildiği ölçüde
yönetim kurulu üyeleri ve hazırladıkları raporlarla sınırlı olarak bağımsız denetimi yapanlar, ara dönem
finansal tablolarının gerçeği dürüst bir şekilde yansıtmamasından veya mevzuat ile muhasebe ilke ve
kurallarına uygun olarak düzenlenmemiş olması nedeniyle dağıtılan kâr payı avansının doğru
olmamasından doğan zararlar için ortaklığa, pay sahiplerine, ortaklık alacaklılarına ve ayrıca doğrudan
doğruya olmak üzere kâr payı avansının kararlaştırıldığı veya ödendiği hesap dönemi içinde pay iktisap
etmiş bulunan kişilere karşı sorumludurlar.
iii) Örtülü Kazanç Aktarım Yasağı
Halka açık ortaklıkların malvarlıkları, ortak ve diğer sermaye piyasası araçları sahipleri
bakımından önem arz etmektedir. Zira ortaklıkların malvarlıkları, karlarının ve iflas halinde kalacak
tasfiye payının kaynağını oluşturur. Bu nedenle, halka açık ortaklıklarda malvarlıklarını koruyucu
24
mekanizmalar öngörülmüştür. Bunun başında da örtülü kazanç aktarımı yasağı gelmektedir.
Mülga 2499 sayılı SPKn’nda da düzenlenen örtülü kazanç aktarımı yasağı, zaman içerisinde
uygulama alanlarının çok genişlemiş ve farklılaşmış olması nedeniyle 6362 sayılı SPKn’nda detaylı bir
şekilde düzenlenmiştir.
Örtülü kazanç aktarımı iki ana başlık altında ele alınmıştır. Buna göre örtülü kazanç aktarımının
aktif bir eylemle yahut pasif/ihmali bir davranış ile gerçekleştirilebileceği öngörülmüştür.
İlk olarak, halka açık ortaklıklar ve kolektif yatırım kuruluşları ile bunların iştirak ve bağlı
ortaklıklarının; yönetim, denetim veya sermaye bakımından doğrudan veya dolaylı olarak ilişkide
bulundukları gerçek veya tüzel kişiler ile emsallerine uygunluk, piyasa teamülleri, ticari hayatın basiret
ve dürüstlük ilkelerine aykırı olarak farklı fiyat, ücret, bedel veya şartlar içeren anlaşmalar veya ticari
uygulamalar yapmak veya işlem hacmi üretmek gibi işlemlerde bulunmak suretiyle kârlarını veya
malvarlıklarını azaltarak veya kârlarının veya malvarlıklarının artmasını engelleyerek kazanç
aktarımında bulunmaları yasaktır. Kurul, bu fıkrada belirtilen ilkelere aykırılığın tespitinde izlenmesi
gereken usul ve esasları belirler.
İkinci olarak, halka açık ortaklıklar ve kolektif yatırım kuruluşları ile bunların iştirak ve bağlı
ortaklıklarının, esas sözleşmeleri veya iç tüzükleri çerçevesinde basiretli ve dürüst bir tacir olarak veya
piyasa teamülleri uyarınca kârlarını ya da malvarlıklarını korumak veya artırmak için yapmaları
beklenen faaliyetleri yapmamaları yoluyla ilişkili oldukları gerçek veya tüzel kişilerin kârlarının ya da
malvarlıklarının artmasını sağlamaları da örtülü kazanç aktarımı sayılır.
Kazanç aktarımının Kurulca tespiti hâlinde halka açık ortaklıklar, kolektif yatırım kuruluşları
ile bunların iştirak ve bağlı ortaklıkları, Kurulca belirlenecek süre içinde kendilerine kazanç aktarımı
yapılan taraflardan, aktarılan tutarın kanuni faizi ile birlikte mal varlığı veya kârı azaltılan ortaklığa veya
kolektif yatırım kuruluşuna iadesini talep eder. Kendilerine kazanç aktarımı yapılan taraflar Kurulca
belirlenecek süre içinde aktarılan tutarı kanuni faizi ile birlikte iade etmek zorundadır.
Söz konusu iade prosedürü yanında, şartların oluşması halinde ilgili mevzuat uyarınca
alınabilecek tedbirler ile diğer hukuki, cezai ve idari yaptırımlar ayrıca uygulanır.
Halka açık ortaklıklar ve kolektif yatırım kuruluşları, ilişkili taraf işlemlerinin emsallerine,
piyasa teamüllerine, ticari hayatın basiret ve dürüstlük ilkelerine uygun şartlarda gerçekleştirilmiş
olduğunu belgelemek ve bu durumu tevsik edici bilgi ve belgeleri en az sekiz yıl süre ile saklamak
zorundadırlar.
iv) İlişkili Taraf İşlemleri
Halka açık ortaklıklarının malvarlıksal düzeninin devamı amacıyla ilişkili taraflar ile
gerçekleştirilen işlemler, olağan ticari hayat içerisinde ilişkili olmayan üçüncü kişilerle gerçekleştirilen
işlemlere nazaran daha çok önem arz eder. Bu tür işlemlerde örtülü kazanç aktarımının gerçekleşme
ihtimali yükselmektedir. Bu nedenle kanun koyucu bu kapsama giren işlemler için ekstra kontrol ve
denetim mekanizmaları öngörmüştür.
Kurumsal yönetim anlayışının en hassas noktalarından birisi halka açık ortaklıkların, ilişkili
tarafları ile gerçekleştirecekleri işlemlere ilişkin esaslardır. Kısaca açıklamak gerekirse, 6362 sayılı
SPKn halka açık anonim ortaklıklardan, ilişkili tarafları ile gerçekleştirecekleri nitelik ve nicelik
açısından özellik taşıyan işlemleri bağımsız yönetim kurulu üyelerinin onayının olmaması halinde genel
kurul tarafından kararlaştırılması gerektiğini belirtmiştir. Bu maddenin uygulanma şartlarını şu şekilde
belirleyebiliriz:
1) Halka açık bir ortaklık olmalı,
2) Bu ortaklık, nitelik ve nicelik olarak esasları Sermaye Piyasası Kurulu tarafından
belirlenmiş bir işlem gerçekleştirmek istemeli,
3) Söz konusu işlemin karşı tarafı halka açık ortaklık ile ilişkili taraf konumunda bulunmalı,
4) Söz konusu işlemin yapılabilmesi için yönetim kurulu kararı alınmalı,
5) Bu yönetim kurulu kararında Sermaye Piyasası Kurulu tarafından belirlenen kurumsal
25
yönetim ilkeleri uyarınca atanmış olan bağımsız yönetim kurulu üyelerinin çoğunluğunun onayı
bulunmalıdır.
Bu koşullara uyan halka açık ortaklığın söz konusu işlemi yapmak için önünde herhangi bir
engel bulunmamaktadır.
Ancak yukarıda (d) bendinde belirlenen nitelikte bir kararın alınamaması halinde, bu durum,
işleme ilişkin yeterli bilgiyi içerecek şekilde kamuyu aydınlatma düzenlemeleri çerçevesinde kamuya
duyurulacak ve söz konusu işlemin yapılması için genel kurul kararı alınacaktır. Bu kararın alınacağı
genel kurulda söz konusu işlemin tarafları ile bunlarla ilişkili kişiler oy kullanamayacaklardır.
Yukarıda belirtilen esaslara uygun olarak alınmayan yönetim kurulu ve genel kurul kararları
geçerli sayılmayacağı gibi, bu işlemler neticesinde halka açık ortaklığın mal varlığının veya
sermayesinin azalması veya kaybı halinde, Kurul, SPKn md.92’de yer alan yetkileri kullanacaktır.
d. Halka Açık Ortaklıkların Organizasyon Yapısına İlişkin Hükümler
i) Kurumsal Yönetim İlkeleri
Çok ortaklı şirketlerin yönetim mekanizmalarında yaşanabilecek olası çıkar çatışmalarını
engellemeyi amaçlayan kurumsal yönetim kavramı, modern yönetim anlayışının vazgeçilmez bir parçası
haline gelmiştir. Tüm gelişmiş ve gelişmekte olan sermaye piyasalarında çeşitli formlar altında
karşımıza çıkan kurumsal yönetim düzenlemeleri, şirket menfaatlerinin yöneticilerin veya yatırımcı
gruplarının menfaatleri karşısında korunmasını sağlamayı hedeflemekte ve bu yönde bir yönetim ve
ilişkiler altyapısını oluşturmaya çalışmaktadır. Bu doğrultuda kurumsal yönetim kavramı ve Kurulun bu
konudaki yetkilerine Kanun’da yer verilmiştir. Kurumsal yönetim konusunda yapılan düzenlemeler ile
getirilen bağımsız yönetim kurulu üyeliği gibi koruma mekanizmalarının ve pay sahipliği hakları ile
kamuyu aydınlatma açısından yüksek standartların, yerli ve yabancı bireysel ve kurumsal yatırımcıları
pay piyasalarına çekmek suretiyle şirketlerimizin sermaye piyasalarından finansman imkânlarını
genişletmek için bir teşvik unsuru olması beklenmektedir.
Global olarak, genelde halktan para toplayan, büyük ölçekli anonim ortaklıkların yönetim
usullerine ilişkin en iyi uygulama prensipleri getiren kurumsal yönetim anlayışı ilk defa mevzuatımızda
6362 sayılı SPKn ile etraflı bir şekilde düzenleme altına alınmıştır.
Kurumsal yönetim hakkında Kurul’a verilen görev ve yetkiler şunlardır:
1) Halka açık ortaklıklarda kurumsal yönetim ilkelerinin belirlenmesi,
2) Kurumsal yönetim uyum raporlarının içeriği,
3) Kurumsal yönetim uyum raporlarının yayımlanması,
4) Halka açık ortaklıkların kurumsal yönetim ilkelerine uyumlarının derecelendirilmesi,
5) Bağımsız yönetim kurulu üyeliklerine ilişkin usul ve esasların belirlenmesi
Sermaye Piyasası Kurulu bu hususları II-17.1 sayılı Kurumsal Yönetim Tebliği ile
düzenlemiştir.
Kanun, bu yetkilerin halka açık şirketler arasında haksız rekabet ile sonuçlanmayacak şekilde
ve eşit koşullardaki şirketlere eşit kuralların uygulanması prensibini göz önünde bulundurarak
kullanılmasını şart koşmuştur.
6362 sayılı SPKn, Kurul’a, bir kısım Kurumsal Yönetim İlkelerini zorunlu tutma ve bunlara
uyulmaması halinde yaptırım uygulama imkânı da getirmiştir. Buna göre Kurul:
1) payları borsada işlem gören halka açık ortaklıkların, niteliklerine göre, kurumsal yönetim
ilkelerine kısmen veya tamamen uymalarını zorunlu tutmaya, buna ilişkin usul ve esasları belirlemeye,
2) verilen süre içinde uyum zorunluluğunun yerine getirilmemesi hâlinde uyum zorunluluğunun
yerine getirilmesini sağlayacak kararları almaya ve buna ilişkin işlemleri resen yapmaya,
3) herhangi bir süre vermemiş olsa dahi uyum zorunluluğuna aykırı işlemlerin hukuka
aykırılığının tespiti veya iptali için her türlü teminattan muaf olarak
26
i. ihtiyati tedbir istemeye,
ii. dava açmaya,
iii. açılan davada uyum zorunluluğunun yerine getirilmesi sonucunu doğuracak şekilde karar
alınmasını istemeye,
ve bu işlemlerin yerine getirilmesine ilişkin usul ve esasları belirlemeye yetkilidir.
Kurumsal yönetimin önemli bileşenlerinden biri olan ilişkili taraf işlemleri yukarıda
incelenmiştir.
ii) Yönetim Kontrolü Değişiklikleri
Anonim ortaklıklarda yönetim kurulu üyeleri genel kurul tarafından seçilmektedir. 6102 sayılı
TTK md. 408/2 uyarınca genel kurulun bu yetkisi devredilemez.
Çok ortaklı halka açık anonim ortaklıklarda ise genel kurulun halka kapalı ortaklıklara nazaran
daha az sayıdaki ortakların katılımı ile gerçekleştirildiği görülmektedir. Bu nedenle, halka açık
ortaklıklarda istisnalar hariç olmak üzere genel kurul toplantı nisapları ve azınlık hakları kullanımı için
gereken oranlar düşürülmüştür.
Böylelikle, halka açık ortaklıklarda genellikle yatırımcılar genel kurullara katılım ve dolayısıyla
yönetimin belirlenmesinde etkin rol oynamamaktadır. Yatırımcıların hak ve menfaatlerinin korunmasını
teminen halka açık ortaklıklarda yönetim kontrolünün değişimi hususunda Kurula tanınmış bir takım
yetkiler bulunmakta olup, yönetim kontrolü değişikliklerinin hukuki sonuçları açıkça düzenlenmiştir.
Yönetim kontrolünün elde edilmesi ve/veya değişmesi halinde doğan hukuki sonuç yönetim
kontrolünü elde edenlere pay alım teklifi zorunluluğu öngörülmesidir. Zorunlu pay alım teklifinin,
yönetim kontrolünü sağlayan payların veya oy haklarının iktisabının kamuya açıklandığı tarihte pay
sahibi olan diğer ortakların paylarına yönelik olması zorunludur.
Dolayısıyla, pay alım teklifi gönüllü yahut zorunlu olabilir. 6362 sayılı SPKn md. 25/1
hükmünde açıkça gönüllü pay alım teklifinde bulunulabileceği düzenlenmiştir. Pay alım teklifinin Kurul
tarafından yasaklandığı durumlarda, yasaklanan teklife dayanılarak gerçekleştirilen işlemler geçersizdir.
Pay alım teklifi, bu teklifi gerçekleştirecek olan ortağın/ortakların diğer ortaklara (zorunlu pay
alım teklifinde, yönetim kontrolünü sağlayan payların veya oy haklarının payların veya oy haklarının
iktisabının kamuya açıklandığı tarihte pay sahibi olan diğer ortaklara), sahip oldukları payları belirlenen
fiyat üzerinden kendisine/kendilerine devretmelerini teklif etmesidir.
6362 sayılı SPKn md. 26/2 hükmü uyarınca,
➢ Ortaklığın oy haklarının yüzde ellisinden fazlasına tek başına veya birlikte hareket ettikleri
kişilerle beraber doğrudan veya dolaylı olarak sahip olunması,
➢ Yönetim kurulu üye sayısının salt çoğunluğunu seçme veya genel kurulda söz konusu
sayıdaki üyelikler için aday gösterme hakkını veren imtiyazlı paylara sahip olunması
hallerinde yönetim kontrolünün elde edildiği kabul edilir.
Kurul, yatırım ortaklıklarının yatırım ortaklığı niteliklerinin değiştirilmesine veya yitirilmesine
neden olacak esas sözleşme değişikliklerine izin verilebilmesi için pay alım teklifi zorunluluğu
getirebilir.
Zorunlu pay alım teklifinin yerine getirilmemesi halinde, 6362 sayılı SPKn’nda güçlü
yaptırımlar öngörülmüştür. Bu yaptırımlar şunlardır.
- 6362 sayılı SPKn md. 26/6 uyarınca zorunlu pay alım teklifinde bulunması gerekenlerin
Kurulca belirlenen sürede bu teklifte bulunmaması halinde sahip oldukları oy hakları donar. Bu paylar
genel kurul nisabında dikkate alınmaz.
- 6362 sayılı SPKn md. 103/3 uyarınca Kurulca verilen sürede pay alım teklifi zorunluluğunu
yerine getirmeyen kişiler hakkında, pay alım teklifine konu payların toplam bedeline kadar idari para
cezası tesis edilir.
27
e. Halka Açık Ortaklıkların İşleyiş Yapısına İlişkin Hükümler
i) Önemli Nitelikteki İşlemler
6362 sayılı SPKn’nun getirdiği en önemli düzenlemelerden biri de önemli nitelikteki işlemlere
dair getirilen yeni hukuki düzendir. Kurumsal yönetim anlayışını ileri boyutta ele alan SPKn, buna bağlı
olarak önemli nitelikteki işlem kavramını da mevzuatımıza getirmiş ve böylelikle kurumsal yönetim
anlayışının pay sahiplerini koruma fonksiyonunu geliştirmiştir.
Önemli nitelikteki işlem düzenlemesinin altında yatan temel anlayış, aslında bir noktada
hükümetlerin güvenoyu müessesesi ile benzerlik arz etmektedir. Gerçekten, halka açık anonim
ortaklıklarca veya bu ortaklıklar içerisinde gerçekleştirilen kimi işlemlerin hayatın olağan akışı
içerisinde az rastlanan mahiyetleri ve şirketin faaliyetlerini ve idaresini temelden etkileyecek olmaları
nedeniyle, bu işlemlerde bulunmaya karar verilmesi halinde ortaklardan ortak olma pozisyonlarını
korumak istemeyenlere ortaklıktan ayrılma hakkı verilmesidir.
Buna göre:halka açık ortaklıkların; birleşme, bölünme işlemlerine taraf olması, tür değiştirmesi,
imtiyaz öngörmesi veya mevcut imtiyazların kapsam veya konusunu değiştirmesi gibi yatırımcıların
yatırım kararlarının değişmesine yol açacak ortaklığın yapısına ilişkin temel işlemler Kanunun
uygulanmasında önemli nitelikte işlem sayılır.
Burada dikkat edilmesi gereken husus önemli nitelikteki işlemlerin anılan hükümde sınırlı
sayıda belirtilmemiş olmasıdır.
Kurul düzenlemesi ile, yapmayı planladıkları nakit sermaye artırımlarında, sermaye
artırımından elde edilecek fonun ortaklığın mevcut sermayesini aşması ve ilişkili taraflara olan ve
ortaklığa nakit dışındaki varlık devirlerinden kaynaklanan borçların ödenmesinde kullanılacak olması
hali de önemli nitelikteki işlem sayılmıştır.
Kurul, önemli nitelikteki işlemleri, önemlilik ölçüsü de dâhil olmak üzere bu nitelikteki
işlemlerde bulunulabilmesi veya kararların alınabilmesi için uyulması zorunlu usul ve esasları, halka
açık ortaklıkların niteliğine göre belirlemeye yetkilidir.Bu hususlar Kurul’un II-23.3 sayılı Önemli
Nitelikteki İşlemler ve Ayrılma Hakkı Tebliği’nde düzenlenmiştir.
Kurul, yukarıda belirtilen zorunluluklara uyulmaksızın gerçekleştirilen işlemlerin ortadan
kaldırılmasına yönelik Kurul kararının tebliği tarihinden itibaren otuz gün içinde işlem öncesi durumun
aynen sağlanmaması hâlinde idari para cezası verebilir ve bu işlemlerin iptali için 6102 sayılı TTK’nun
genel kurul kararlarının iptaline ilişkin hükümleri çerçevesinde dava açabilir.
Önemli nitelikteki işlemlere ilişkin en önemli sonuç, önemli nitelikteki işlemlerin yapılmasına
muhalif kalan ortaklara, sahip oldukları payları halka açık ortaklığa satarak ortaklıktan çıkma hakkı
getirilmesidir. Buna ayrılma hakkı denilmektedir.
Yukarıda belirtilen önemli nitelikteki işlemlere ilişkin genel kurul toplantısına katılıp da
olumsuz oy kullanan ve muhalefet şerhini toplantı tutanağına işleten pay sahipleri, paylarını halka açık
ortaklığa satarak ayrılma hakkına sahiptir. Kurul, halka açık ortaklığın niteliğine göre, ayrılma hakkını,
ayrılma hakkına konu önemli nitelikteki işlemin kamuya açıklandığı tarihte sahip olunan paylar için
kullanılabilmesine ilişkin esasları belirlemeye yetkilidir. Halka açık ortaklık bu payları pay sahibinin
talebi üzerine, Kurulca belirlenecek esaslara göre adil bir bedel üzerinden satın almakla yükümlüdür.
Kurul, ayrılma talebine konu payların ortaklık tarafından satın alınmasından önce diğer pay sahiplerine
veya yatırımcılara önerilmesine ilişkin usul ve esasları düzenleyebilir.
Pay sahibinin, 6362 sayılı SPKn md. 23 hükmünde belirtilen önemli nitelikteki işlemlere ilişkin
genel kurul toplantısına katılmasına haksız bir biçimde engel olunması, genel kurul toplantısına usulüne
uygun davet yapılmaması veya gündemin usulüne uygun bir biçimde ilan edilmemesi hâllerinde, genel
kurul kararlarına muhalif kalma ve muhalefet şerhini tutanağa kaydettirme şartı aranmaz.
ii) Ortaklıktan Çıkarma ve Satma Hakkı
6362 sayılı SPKn md. 27 hükmü uyarınca, pay alım teklifi sonucunda veya birlikte hareket
etmek de dâhil olmak üzere başka bir şekilde sahip olunan payların halka açık ortaklığın oy haklarının
Kurulca belirlenen orana veya daha fazlasına ulaşması durumunda, paya sahip olan bu kişiler açısından
28
azınlıkta kalan pay sahiplerini ortaklıktan çıkarma hakkı doğar. Bu kişiler, Kurulca belirlenen süre
içinde, azınlıkta kalan ortakların paylarının iptalini ve bunlar karşılığı çıkarılacak yeni payların
kendilerine satılmasını ortaklıktan talep edebilirler.
Yukarıda yer alan şartlar çerçevesinde ortaklıktan çıkarma hakkının doğduğu durumlarda,
azınlıkta kalan pay sahipleri açısından da satma hakkı doğar. Bu pay sahipleri Kurulca belirlenen süre
içinde, paylarının adil bir bedel karşılığında satın alınmasını oy haklarının Kurulca belirlenen orana veya
daha fazlasına sahip olan gerçek veya tüzel kişilerden ve bunlarla birlikte hareket edenlerden talep
edebilirler.
Görüldüğü üzere çıkarma ve satma hakkının doğumu için mutlaka öncesinde bir pay alım
teklifinin yapılmış olması gerekmemektedir.
II-27.3 sayılı Ortaklıktan Çıkarma ve Satma Hakları Tebliği md. 4/1 hükmü uyarınca kural
olarak, söz konusu hakların kullanımı için, sahip olunması gereken payların oy haklarının, ortaklığın oy
haklarının %98’ine ulaşması veya bu konumda iken ek pay alınması suretiyle bu oranın aşılması
gerekmektedir.
iii) Genel Kurul Toplantıları
Halka açık anonim ortaklıkların genel kurullarına ilişkin özel hükümler öngörülmüştür. Söz
konusu hükümler, sermaye piyasalarında ortaklık yönetimine katılmak hususunda istekli davranmayan
yahut gücü bulunmayan küçük yatırımcıların haklarının korunması ile bir takım kolaylıklar sağlanarak
ortaklıkların faaliyetlerine devam etmesi arasındaki dengenin kurulması amacını gütmektedir.
Halka açık ortaklıklar genel kurullarını, toplantıya, esas sözleşmede gösterilen şekilde,
ortaklığın internet sitesi ve Kamuyu Aydınlatma Platformu ile Kurulca belirlenen diğer yerlerde
yayımlanan ilanla çağırmak zorundadırlar. Bu çağrı, ilan ve toplantı günleri hariç olmak üzere, toplantı
tarihinden en az üç hafta önce yapılmalıdır.
Halka açık ortaklıkların genel kurul toplantılarında, ortaklık merkezinin yurt dışına taşınması
ile bilanço zararlarının kapatılması için yükümlülük ve ikincil yükümlülük koyan kararlar hariç olmak
üzere, bu Kanunda veya esas sözleşmelerinde açıkça oran belirtilmek suretiyle daha ağır nisaplar
öngörülmediği takdirde, 6102 sayılı TTK md. 418’de yer alan adi nisap uygulanır.
6102 sayılı TTK md. 418 hükmü şu şekildedir.
“(1) Genel kurullar, bu Kanunda veya esas sözleşmede, aksine daha ağır nisap öngörülmüş
bulunan hâller hariç, sermayenin en az dörtte birini karşılayan payların sahiplerinin veya
temsilcilerinin varlığıyla toplanır. Bu nisabın toplantı süresince korunması şarttır. İlk toplantıda anılan
nisaba ulaşılamadığı takdirde, ikinci toplantının yapılabilmesi için nisap aranmaz.
(2) Kararlar toplantıda hazır bulunan oyların çoğunluğu ile verilir.”
Halka açık ortaklıkların genel kurullarında gündeme bağlılık ilkesine uyulmaksızın Kurulun
görüşülmesini veya ortaklara duyurulmasını istediği hususların genel kurul gündemine alınması
zorunludur. 6102 sayılı TTK ile azlığa tanınmış bulunan gündeme madde ekletme hakkı, halka açık
ortaklıklarda gündem maddelerine ilişkin karar taslaklarının görüşmeye sunulmasını da kapsar.
Halka açık ortaklıklarda,
- yeni pay alma haklarının kısıtlanmasına,
- kayıtlı sermaye sisteminde yönetim kuruluna yeni pay alma haklarını kısıtlama yetkisinin
verilmesine,
- sermayenin azaltılmasına,
- önemli nitelikteki işlemlere
ilişkin kararların genel kurulca kabul edilebilmesi için, esas sözleşmelerinde açıkça oran belirtilmek
suretiyle daha ağır nisaplar öngörülmediği takdirde, toplantı nisabı aranmaksızın, ortaklık genel
kuruluna katılan oy hakkını haiz payların üçte ikisinin olumlu oy vermesi şartı aranır. Ancak, toplantıda
sermayeyi temsil eden oy hakkını haiz payların en az yarısının hazır bulunması hâlinde, esas sözleşmede
29
açıkça daha ağır nisaplar öngörülmedikçe, toplantıya katılan oy hakkını haiz payların çoğunluğu ile
karar alınır. Bu işlemlerde, 6102 sayılı TTK’nun 436’ncı maddesinin birinci fıkrasına göre taraf olan
ortaklar bu işlemlerin onaylanacağı genel kurul toplantılarında oy kullanamazlar. Bu nisapları hafifleten
esas sözleşme hükümleri geçersizdir.
Payları kayden izlenen halka açık ortaklıkların genel kurul toplantılarına, yönetim kurulu
tarafından MKK’dan sağlanan pay sahipleri listesi dikkate alınarak oluşturulan hazır bulunanlar
listesinde adı yer alan pay sahipleri katılabilir. Bu listede adı bulunan hak sahipleri kimlik göstererek
genel kurula katılırlar.
Halka açık ortaklık genel kuruluna katılma ve oy kullanma hakkı, pay sahibinin paylarını
herhangi bir kuruluş nezdinde depo edilmesi şartına bağlanamaz. Bu yolla, “genel kurul blokajı” adı
verilen uygulamaya da son verilmiş olunmaktadır.
Payları kayden izlenen anonim ortaklık genel kurullarına elektronik ortamda katılım, MKK
tarafından sağlanan elektronik ortam üzerinden gerçekleştirilir.
Esas sözleşme değişiklikleri genel kurulun devredilemez yetkileri arasında yer almaktadır. 6362
sayılı SPKn md. 33/2 uyarınca halka açık ortaklıkların esas sözleşmelerinin değiştirilmesi için Kurulun
uygun görüşünün alınması zorunludur.
iv) İmtiyazlı Paylar
Ortaklıkların, sermaye piyasası araçlarının ilk halka arzında mevcut tüm imtiyazların şeffaf ve
anlaşılır detayda kamuya duyurulması zorunlu tutulmuştur. Yatırımcılar söz konusu imtiyazları dikkate
alarak yatırım kararlarını alacaktır.
Üst üste beş yıl zarar eden ortaklıklarda yapılacak ilk genel kurul toplantısında oy hakkına ve
yönetim kurulunda temsil edilmeye ilişkin imtiyazların Kurul kararıyla kaldırılacağı hüküm altına
alınmış ve böylece imtiyaza sahip grupların diğer ortakların da menfaatine uygun davranmasının ve
verimsiz yönetimlerin değiştirilerek şirketi daha iyi yönetecek kişilerin göreve gelmesinin sağlanması
amaçlanmıştır.
v) Kendi Paylarını İktisap
Anonim şirketin kendi payını satın alması, sermayenin korunması ilkesi ve bu ilkenin bir
yansıması olarak sermayenin iadesi yasağına aykırı görülür. Böyle bir durumda ortaklığın sermayesi
gerçek durumu göstermez. Ancak çeşitli mülahazalar ile halka açık anonim ortaklıkların, kendi
paylarını, Kurulun belirlediği şartlar çerçevesinde satın alabileceği öngörülmüştür. Bu hususu
düzenleyen 6362 sayılı SPKn md. 22/1 hükmünde benzer şekilde halka açık ortaklıkların kendi paylarını
rehin olarak kabul edebilecekleri de belirtilmiştir.
Kurul, halka açık ortaklıkların kendi paylarını satın ve rehin almasına ilişkin şartlara, işlem
sınırlarına, geri alınan payların elden çıkarılması veya itfası ve bu hususların kamuya açıklanmasına
ilişkin usul ve esasları düzenlemeye yetkilidir.
Halka açık ortaklık paylarının, söz konusu ortaklığın konsolide bilançosuna dahil edilen
ortaklıklar tarafından satın alınması da aynı hükümlere tabidir.
Geri alınan payların geri alım bedeli kadar yedek akçe ayrılır ve bu ayrılan yedek akçe
özkaynaklar altında kısıtlanmış yedek olarak sınıflandırılır.
vi) Muafiyetler
Kurul, 6362 sayılı SPKn kapsamına giren ihraçları, ihracın büyüklüğü, yönelik olduğu
yatırımcılar, verilen garantiler, ihraç ve ihraççıyla ilgili olarak sunulan bilgiler, ilgili sermaye piyasası
araçlarının borsada işlem görmesi ya da ihraç sırasında kullanılacak satış yöntemi gibi nitelik ve şartları
göz önünde bulundurarak, bu Kanundan kaynaklanan yükümlülüklerden kısmen veya tamamen muaf
tutabilir.
İhraççılar ve halka açık ortaklıklar, 500’den daha fazla ortağa sahip olsalar dahi, bilanço ve
sermaye büyüklüğü, faaliyetlerinin devamlılığı, ortak olmanın belirli özellikleri taşıyan kişilerle sınırlı
tutulması, sermayenin ortaklar arasındaki dağılımı gibi şartların varlığı hâlinde resen veya talep üzerine
30
bu Kanundan kaynaklanan yükümlülüklerden kısmen veya tamamen muaf tutulabilecekleri gibi
tamamen bu Kanun kapsamından da çıkarılabilirler.
Sermaye Piyasası Faaliyetleri
6362 sayılı SPKn sermaye piyasası faaliyetlerini tamamen değişik bir anlayışa göre ele almakta
ve düzenlemektedir. İlgili AB mevzuatı ve finansal kriz sonrasında dünya genelinde görülen düzenleme
yaklaşımındaki değişim neticesinde 6362 sayılı SPKn’nda sermaye piyasası faaliyetlerine ilişkin olarak
kurum bazlı düzenleme yerine faaliyet bazlı düzenleme esası benimsenmiştir.
Böylelikle, bir kuruluşun hangi faaliyetlerde bulunabileceği değil, bir faaliyeti hangi kuruluşun
yapabileceği perspektifinden konuya yaklaşılmıştır. Bu anlayışın doğal bir sonucu olarak, Kurul, her bir
yatırım hizmet ve faaliyetinin, sermaye piyasası aracı veya yatırım hizmet ve faaliyeti bazında ayrı
kuruluşlar tarafından yapılmasına ilişkin düzenlemeler yapmaya yetkili kılınmıştır.
1.1.4.4.4.1. Kavram
Temel olarak konuya ilişkin AB mevzuatının esas alındığı düzenleme sermaye piyasası
faaliyetlerini üç ana kısma ayırmaktadır:
1) Sermaye piyasası kurumlarının SPKn kapsamındaki faaliyetleri.
2) SPKn kapsamına giren yatırım hizmetleri ve faaliyetleri.
3) Bunlara ek olarak sunulan yan hizmetler.
1.1.4.4.4.2. Yatırım Hizmet ve Faaliyetleri
6362 sayılı SPKn md. 37 hükmü uyarınca yatırım hizmet ve faaliyetleri şunlardır:
1) Sermaye piyasası araçlarıyla ilgili emirlerin alınması ve iletilmesi (emir iletimine aracılık
faaliyeti),
2) Sermaye piyasası araçlarıyla ilgili emirlerin müşteri adına ve hesabına veya kendi adına
ve müşteri hesabına gerçekleştirilmesi (işlem aracılığı faaliyeti),
3) Sermaye piyasası araçlarının kendi hesabından alım ve satımı (portföy aracılığı faaliyeti),
4) Portföy yöneticiliği,
5) Yatırım danışmanlığı,
6) Sermaye piyasası araçlarının halka arzında yüklenimde bulunularak satışa aracılık
edilmesi,
7) Sermaye piyasası araçlarının halka arzında yüklenimde bulunmaksızın satışa aracılık
edilmesi,
8) Çok taraflı alım satım sistemlerinin ve borsa dışı diğer teşkilatlanmış pazar yerlerinin
işletilmesi,
9) Sermaye piyasası araçlarının müşteri namına saklanması ve yönetimi ile portföy
saklanması,
10) Kurulca belirlenecek diğer hizmet ve faaliyetlerde bulunulması.
Söz konusu hizmet ve faaliyetlere ilişkin esaslar Kurul’un III-37.1 sayılı Yatırım Hizmetleri ve
Faaliyetleri ile Yan Hizmetlere İlişkin Esaslar Hakkında Tebliği’nde düzenlenmiştir.
Diğer taraftan 7061 sayılı Kanun’la SPKn’nda düzenlenen kitle fonlamasına ilişkin hükümler
uyarınca, kitle fonlaması ve buna bağlı yapılan işlemler ile kitle fonlama platformları yatırım hizmeti
kapsamına girmemektedir.
1.1.4.4.4.3. Yan Hizmetler
6362 sayılı SPKn md.38 hükmü uyarınca yan hizmetler şunlardır:
31
1) Sermaye piyasaları ile ilgili danışmanlık hizmetleri sunulması,
2) Proje finansmanı dâhil olmak üzere Kurulca belirlenecek hizmet ve faaliyetlerde,
kambiyo düzenlemeleri saklı kalmak kaydıyla, kredi ya da ödünç verilmesi ve döviz hizmetleri
sunulması ,
3) Sermaye piyasası araçlarına ilişkin işlemlerle ilgili yatırım araştırması ve finansal analiz
yapılması veya genel tavsiyede bulunulması,
4) Aracılık yükleniminin yürütülmesi ile ilgili hizmetlerin sunulması,
5) Borçlanma veya başka yollardan finansman sağlanmasında aracılık hizmeti sunulması,
6) Servet yönetimi ve finansal planlama yapılması,
7) Kurulca belirlenecek diğer hizmet ve faaliyetlerde bulunulması.
Yan hizmetlerin en önemli özelliği, bunların icra edilebilmesi için ayrıca izin alınması
zorunluluğunun bulunmamasıdır. Aynı şekilde, yatırım kuruluşlarının yan hizmetleri yerine getirme
zorunluluğu bulunmayıp; bu hizmetleri, sundukları yatırım hizmetlerine ek olarak sunup sunmama
onların ihtiyarındadır. Ancak belirtmek gerekir ki, münhasıran yan hizmetleri yapmak amacıyla bir
yatırım kuruluşu kurulamaz veya bu şekilde faaliyet gösteremez.
Diğer taraftan 7061 sayılı Kanun’la SPKn’nda düzenlenen kitle fonlamasına ilişkin hükümler
uyarınca kitle fonlaması ve buna bağlı yapılan işlemler ile kitle fonlama platformları yan hizmetler
kapsamına girmemektedir.
1.1.4.4.4.4. Kitle Fonlama Faaliyetleri
7061 sayılı Kanun’la 6362 sayılı SPKn’nda kitle fonlaması faaliyetinin düzenlenmesi amacıyla
hükümler mevzuatımıza kazandırılmıştır. Buna göre kitle fonlaması, “bir projenin veya girişim
şirketinin ihtiyaç duyduğu fonu sağlamak amacıyla Kurul tarafından belirlenen esaslar dâhilinde bu
Kanunun yatırımcı tazminine ilişkin hükümlerine tabi olmaksızın kitle fonlama platformları aracılığıyla
halktan para toplanması” olarak tanımlanmıştır.
7061 sayılı Kanun ile getirilen hükümler ile diğer kanunların yardım ve bağış toplanmasına
ilişkin hükümleri saklı kalmak kaydıyla kitle fonlaması suretiyle halktan para toplanması, Kurulca
faaliyet izni verilen kitle fonlama platformları aracılığıyla gerçekleştirileceği düzenlenmiştir. Kitle
fonlama platformları, kitle fonlamasına aracılık eden ve elektronik ortamda hizmet veren
kuruluşlardır. Kurul, kitle fonlama platformları üzerinden yürütülecek kitle fonlaması faaliyetlerinin;
ortaklığa veya borçlanmaya dayalı olarak halktan para toplanması suretiyle yapılması konusunda
belirleme yapabilir. Borçlanmaya dayalı kitle fonlaması faaliyetlerine bankacılık mevzuatı hükümleri
uygulanmaz.
Ancak, SPKn’na getirilen diğer tanım içeren hükümler uyarınca, kitle fonlama platformları ne
halka açık ortaklık ne de ihraççı statüsündedir. Bu kapsamda SPKn’da halka açık ortaklıklar ile
ihraççılar için öngörülmüş düzenlemeler kitle fonlama platformları için geçerli bulunmamaktadır.
Ayrıca, kitle fonlaması suretiyle halktan para toplanmasında SPKn’da düzenlenen izahname ya da ihraç
belgesi hazırlama yükümlüğüne ilişkin hükümler geçerli bulunmamaktadır. Aynı şekilde, kitle
fonlaması faaliyeti, SPKn’nda düzenlenen yatırım hizmetleri ve yan hizmetler kapsamında
değerlendirilmez, kitle fonlaması platformları SPKn’da düzenlenen borsalar, piyasa işleticileri ve
teşkilatlanmış diğer pazar yerleri ile ilgili hükümlere tabi değildir.
Diğer taraftan, 7061 sayılı Kanun’la getirilen hükümler uyarınca, kitle fonlaması platformları
ve kitle fonlaması suretiyle halktan para toplayan kişiler ile bunlara fon sağlayanlar arasındaki ilişkiler
genel hükümlere tabidir.
Öte yandan, kitle fonlaması işlemlerine ilişkin hazırlanan bilgi formunu imzalayan gerçek ve
tüzel kişiler bilgi formunda yer alan yanlış, yanıltıcı veya eksik bilgilerden kaynaklanan zararlardan
müteselsilen sorumludur.
32
1.1.4.4.4.5. Kripto Varlık Hizmet Sağlayıcılarının Faaliyetleri ve Kripto Varlık Saklama Hizmeti
7518 sayılı “Sermaye Piyasası Kanunu’nda Değişiklik Yapılmasına Dair Kanun” 02.07.2024
tarihli ve 32590 sayılı Resmi Gazete’de yayımlanarak yürürlüğe girmiştir. Söz konusu düzenleme ile
ülkemizde faaliyet gösteren veya gösterecek olan kripto varlık hizmet sağlayıcıları SPKn kapsamında
Kurul düzenleme ve denetimi yetkisi altına alınmıştır. Söz konusu düzenleme kapsamında kripto
varlıkların alım satımı, takas, transfer ve bunların gerektirdiği saklama hizmeti ile kripto varlıkların veya
bu varlıklara ilişkin cüzdandan transfer hakkı sağlayan özel anahtarların saklanması ve yönetimi
faaliyetlerinin bir veya birkaçının düzenli uğraşı, ticari veya mesleki faaliyet olarak icra edildiği her
türlü ortam SPKn kapsamına girmektedir.
Bu kapsamda;
Cüzdan: Kripto varlıkların transfer edilebilmesini ve bu varlıkların ya da bu varlıklara ilişkin
özel ve açık anahtarların çevrim içi veya çevrim dışı olarak depolanmasını sağlayan yazılım, donanım,
sistem ya da uygulamaları,
Kripto varlık: Dağıtık defter teknolojisi veya benzer bir teknoloji kullanılarak elektronik olarak
oluşturulup saklanabilen, dijital ağlar üzerinden dağıtımı yapılan ve değer veya hak ifade edebilen gayri
maddi varlıkları,
Kripto varlık hizmet sağlayıcı: Platformları, kripto varlık saklama hizmeti sağlayan kuruluşları
ve bu Kanuna dayanılarak yapılacak düzenlemelerde kripto varlıkların ilk satış ya da dağıtımı dâhil
olmak üzere kripto varlıklarla ilgili olarak hizmet sağlamak üzere belirlenmiş diğer kuruluşları,
Kripto varlık saklama hizmeti: Platform müşterilerinin kripto varlıklarının veya bu varlıklara
ilişkin cüzdandan transfer hakkı sağlayan özel anahtarların saklanmasını, yönetimini veya Kurulca
belirlenecek diğer saklama hizmetlerini,
Platform: Kripto varlık alım satım, ilk satış ya da dağıtım, takas, transfer, bunların gerektirdiği
saklama ve belirlenebilecek diğer işlemlerin bir veya daha fazlasının gerçekleştirildiği kuruluşları,
ifade eder.
Kripto varlık hizmet sağlayıcıların kurulabilmesi ve faaliyete başlaması için Kuruldan izin
alınması zorunlu olup, bunlar münhasıran Kurulca belirlenecek faaliyetleri yerine getirir. Bunların
kuruluşlarına ve faaliyete başlamalarına, ortaklarına, yöneticilerine, personeline, organizasyonuna,
sermayelerine ve sermaye yeterliliğine, yükümlülüklerine, bilgi sistemleri ve teknolojik altyapılarına,
pay devirlerine, yapabilecekleri faaliyetlere, faaliyetlerinin geçici veya sürekli olarak durdurulmasına
ilişkin esaslar ile faaliyetleri sırasında uymaları gereken diğer ilke ve esaslar Kurul tarafından belirlenir.
Pay devirlerinde Kurul izninin alınması zorunludur. Bu hüküm kapsamında yapılan düzenlemelere
aykırı olarak gerçekleştirilen devirler pay defterine kaydolunmaz ve bu hükme aykırı olarak pay
defterine yapılan kayıtlar hükümsüzdür.
Kripto varlık hizmet sağlayıcıları, sistemlerinin güvenli bir şekilde yönetilebilmesi için gerekli
düzenlemeleri yapmak, önlemleri almak ve gerekli iç kontrol birim ve sistemlerini oluşturmakla
yükümlüdür. Kripto varlık hizmet sağlayıcıların kuruluşlarına ve/veya faaliyete başlamalarına Kurulca
izin verilebilmesi için bilgi sistemleri ve teknolojik altyapıları konularında Türkiye Bilimsel ve
Teknolojik Araştırma Kurumunun (TÜBİTAK) belirleyeceği kriterlere uygunluk aranır.
Kurul, sermaye piyasası araçlarının kayden ihraç edilerek MKK tarafından izlenmesi
yerine, kripto varlık olarak ihracına ve bunların oluşturulup saklandıkları kripto varlık hizmet
sağlayıcıları tarafından sunulan elektronik ortam nezdinde kayden izlenmesine ilişkin esaslar
belirleyebilir. Sermaye piyasası araçlarının kripto varlık olarak ihracı hâlinde; hakların izlenmesi,
üçüncü kişilere karşı ileri sürülebilmesi ve devredilmesinde, bunların oluşturulup saklandıkları
elektronik ortamdaki kayıtlar esas alınır. Kurul, bu elektronik ortamdaki kayıtlarla MKK sistemi
arasında entegrasyon sağlanmasını zorunlu tutabilir. Bu konudaki ilişkin usul ve esaslar Kurul
tarafından belirlenir.
33
1.1.4.4.4.6. Sermaye Piyasası Kurumlarının SPKn Kapsamındaki Faaliyetleri
Sermaye piyasası kurumlarının 6362 sayılı SPKn kapsamındaki faaliyetleri, yukarıda sayılan
yatırım hizmet ve faaliyetleri ile yan hizmetler arasında olup olmadığına bakılmaksızın sermaye piyasası
faaliyeti olarak kabul edilmiştir. Bu çerçevede, söz konusu faaliyetler de sermaye piyasası faaliyetlerinin
tabi olduğu hukuki rejime tabidir.
Sermaye piyasası kurumlarının neler olduğu aşağıda da ifade edileceği üzere 6362 sayılı SPKn
md. 35 hükmünde belirtilmiştir.
Buna göre, bir sermaye piyasası kurumu olan merkezi takas kuruluşunun, veri depolama
kuruluşunun ya da ipotek finansmanı kuruluşlarının 6362 sayılı SPKn kapsamındaki faaliyetleri birer
sermaye piyasası faaliyetidir. Bu noktada dikkat edilmelidir ki, bu kurumların 6362 sayılı SPKn’nun
kapsamı dışındaki faaliyetlerini bir sermaye piyasası faaliyeti olarak nitelendirmek mümkün değildir.
1.1.4.4.4.7. Sermaye Piyasası Faaliyetlerinin Yürütülmesine İlişkin Genel Esaslar
Yatırım hizmet ve faaliyetlerinin muhatabı, hak ve menfaatleri korunmak durumunda olan
yatırımcılardır. Yatırımcıların söz konusu hizmetlerin alıcısı konumunda olmaları nedeniyle korunması
gerekmektedir. Bunu teminen yatırım hizmet ve faaliyetlerinin sunulmasına ilişkin olarak SPKn
içerisinde bir takım hususlar düzenlenmiştir.
Bu bağlamda, 6362 sayılı SPKn md. 45 uyarınca, Kurul, yatırım kuruluşlarının yatırım
hizmetleri ve faaliyetlerinin icrası esnasında yatırımcılara sağlanacak korumanın belirlenmesi amacıyla
yatırımcıları sınıflandırmaya yetkilidir.
Ayrıca, yatırım kuruluşları faaliyetleri nedeniyle oluşabilecek riskleri de dikkate alacak şekilde,
sundukları yatırım hizmet ve faaliyetlerine uygun, yatırımcı hak ve yararlarını gözeten ve bu hizmet ve
faaliyetlerden doğan yatırımcı şikâyetlerinin takibi ve sonuçlanmasını sağlamak üzere gerekli iç kontrol
birimlerini ve sistemlerini oluşturmakla yükümlüdürler.
Yatırım hizmetlerinin ve faaliyetlerinin düzenli uğraşı, ticari veya mesleki faaliyet olarak icra
edilebilmesi için Kuruldan izin alınması zorunludur. Aksi halde izinsiz sermaye piyasası faaliyetinde
bulunulduğunun tespiti halinde ilgililer hakkında Kurulca suç duyurusunda bulunulabilecektir.
Yatırım ortaklıkları, portföy yönetim şirketleri ve borsalar tarafından yerine getirilenler saklı
kalmak üzere, yatırım hizmetleri ve faaliyetleri ancak yatırım kuruluşları tarafından yerine getirilebilir.
6362 sayılı SPKn md. 3/1-v uyarınca yatırım kuruluşu kavramı aracı kurumlar ile yatırım
hizmeti ve faaliyetinde bulunmak üzere kuruluş ve faaliyet esasları Kurulca belirlenen diğer sermaye
piyasası kurumlarını ve bankaları ifade eder. Buna göre 6362 sayılı SPKn’ndaki istisnalar saklı kalmak
üzere yatırım hizmet ve faaliyetleri yalnızca yatırım kuruluşları tarafından yerine getirilir. Kurul, her bir
yatırım hizmet ve faaliyetinin, sermaye piyasası aracı veya yatırım hizmet ve faaliyeti bazında ayrı
kuruluşlar tarafından yapılmasına ilişkin düzenlemeler yapmaya yetkilidir.
6362 sayılı SPKn bankalar tarafından yürütülebilecek yatırım hizmet ve faaliyetlerini ayrıca
düzenlemiştir. Buna göre, bankalar,
i) Sermaye piyasası araçlarıyla ilgili emirlerin alınması ve iletilmesi,
ii) Sermaye piyasası araçlarıyla ilgili emirlerin müşteri adına ve hesabına veya kendi adına ve
müşteri hesabına gerçekleştirilmesi,
iii) Sermaye piyasası araçlarının kendi hesabından alım ve satımı,
iv) Sermaye piyasası araçlarının müşteri namına saklanması ve yönetimi ile portföy saklanması,
v) Kurulca belirlenecek diğer hizmet ve faaliyetlerde bulunulması
faaliyetlerinde bulunabilecektir.
Yatırım ve kalkınma bankaları ise bunlara ek olarak ayrıca,
i) Portföy yöneticiliği,
34
ii) Yatırım danışmanlığı,
iii) Sermaye piyasası araçlarının halka arzında yüklenimde bulunularak satışa aracılık edilmesi,
iv) Sermaye piyasası araçlarının halka arzında yüklenimde bulunmaksızın satışa aracılık
edilmesi.
faaliyetlerini de yürütebilecektir.
Yatırım hizmetleri ve faaliyetlerinde bulunmak üzere Kurulca izin verilenlere, icra edecekleri
yatırım hizmetleri ve faaliyetlerini gösteren yetki belgesi verilir. Bir yetki belgesi ile bir veya birden
fazla yatırım hizmeti ve faaliyetinde bulunma izni verilebilir.
Yan hizmetler, yatırım kuruluşları ve portföy yönetim şirketlerince ayrıca bir yetki belgesine
tabi olmaksızın Kurulca belirlenen esaslar çerçevesinde yapılır.
Kurul, sermaye piyasası aracı bazında, bir veya birden fazla yatırım hizmet ve faaliyet türü için
de izin verebilir. Kurul, yatırım kuruluşlarını yatırım hizmet ve faaliyet türleri ve sermaye yapıları
itibarıyla gruplandırabilir.
Kurul, 6362 sayılı SPKn kapsamında vermiş olduğu yetki belgesi ve faaliyet izinlerini, istisnalar
dışında şu hâllerde iptal edebilir:
1) Faaliyette bulunma yetkisinden açıkça feragat edilmesi veya faaliyet izninin verildiği
tarihten itibaren iki yıl süreyle ilgili izin kapsamında herhangi bir faaliyette bulunulmaması,
2) Faaliyet izninin yanlış veya yanıltıcı beyanlarda bulunularak ya da hukuka aykırı diğer
yollarla alınmış olması,
3) Faaliyet izninin alınması sırasında aranan şartların kaybedildiğinin Kurulca tespitinden
itibaren üç ay içinde bu şartların yeniden sağlanamaması.
Faaliyet izinlerinin tamamı iptal edilenlerin, sona erme kararı almaları veya en geç üç ay içinde
esas sözleşmelerindeki ticaret unvanı ile amaç ve faaliyet konuları da dâhil olmak üzere ilgili hükümleri
yatırım hizmetleri ve faaliyetlerini kapsamayacak şekilde değiştirmeleri zorunludur.
Sermaye Piyasası Kurumları
Sermaye piyasası kurumları 6362 sayılı SPKn md. 35’te aşağıdaki şekilde sayılmıştır:
1) Yatırım kuruluşları
2) Kolektif yatırım kuruluşları
3) Sermaye piyasasında faaliyette bulunacak bağımsız denetim, değerleme ve
derecelendirme kuruluşları
4) Portföy yönetim şirketleri
5) İpotek finansmanı kuruluşları
6) Konut finansmanı ve varlık finansmanı fonları
7) Varlık kiralama şirketleri
8) Merkezî takas kuruluşları
9) Merkezî saklama kuruluşları
10) Veri depolama kuruluşları
11) Kuruluş ve faaliyet esasları Kurulca belirlenen diğer sermaye piyasası kurumları
Kanunda sayılan sermaye piyasası kurumlarını dört kategori altında toplamak mümkündür.
Bunlardan ilki yatırım hizmet ve faaliyetlerini yürütmeye yetkili olan yatırım kuruluşlarıdır.
Diğeri ise, halktan/tasarruf sahiplerinden topladıkları paraları kullanmak suretiyle sermaye
35
piyasası araçları ile izin verilen diğer varlıklardan bir portföy oluşturmak ve bu portföyü işletmek
amacıyla kurulmuş olan kurumsal yatırımcı olarak da nitelendirilen kolektif yatırım kuruluşlarıdır.
Yatırım ortaklıkları ile yatırım fonları (konut ve varlık finansmanı fonlarını da yatırım fonları içinde
değerlendirebiliriz) bu kategori içinde yer alır. Kolektif yatırım kuruluşlarında üç temel unsur
bulunmaktadır. i) Halktan toplanan sermaye ile portföy oluşturulması, ii) Riskin dağıtılması ilkesine
göre yatırım yapılması, iii) Portföy yönetiminin uzmanlarca gerçekleştirilmesi.
Üçüncü kategori, finansal alt yapı kuruluşlarıdır. Merkezi takas ve saklama kuruluşlarını
sermaye piyasası faaliyetlerinin yürütülmesi için gerekli alt yapıyı sağlayan kurumlar olarak
nitelendirmek mümkündür.
Son kategori ise, mevzuatın belirlediği diğer sermaye piyasası faaliyetlerinde bulunmak
amacıyla kurulan kuruluşlardır. Bunlara bağımsız denetim, değerleme ve derecelendirme şirketlerini
örnek olarak gösterebiliriz.
1.1.4.4.5.1. Yatırım Kuruluşları
Mülga 2499 sayılı SPKn’nda aracı kuruluş olarak tanımlanan kavrama karşılık gelmektedir.
Ancak kapsamı genişletilmiştir. Şöyle ki, eskiden aracı kurum ve bankaları ifade eden aracı kuruluş
kavramı yerine gelen yatırım kuruluşu kavramı SPKn md. 3/1-v uyarınca,
➢ Aracı kurumları,
➢ Bankaları,
➢ Yatırım hizmeti ve faaliyetinde bulunmak üzere kuruluş ve faaliyet esasları Kurulca
belirlenen diğer sermaye piyasası kurumlarını
ifade etmektedir.
Aracı kurum ise aynı maddede, 37’nci maddenin birinci fıkrasındaki yatırım hizmet ve
faaliyetlerinden (a), (b), (c), (e) ve (f) bentlerinde yer alanları münhasıran olmak üzere Kurul tarafından
yetkilendirilen yatırım kuruluşu olarak tanımlanmıştır. Maddede sayılan bentler alım satım aracılığı ile
halka arz aracılığına ilişkin yatırım hizmet ve faaliyetlerini ifade etmektedir. Ancak hemen belirtmek
gerekir ki, 39 uncu maddenin dokuzuncu fıkrasında, bu Kanunun 37’nci maddesinin (a), (b), (c), (ğ) ve
(h) bentlerinde sayılan yatırım hizmet ve faaliyetlerinin bankalarca da yürütülebileceği belirtilmiş;
ayrıca yatırım ve kalkınma bankalarının aynı maddenin (ç), (d), (e) ve (f) bentlerinde sayılan hizmetleri
de sunabileceği hükme bağlanmıştır. Başka bir deyişle, Kanuna göre, yatırım ve kalkınma bankaları, her
türlü yatırım hizmet ve faaliyetini yürütebilir; buna karşılık, mevduat bankaları ile katılım bankaları
halka arz aracılığı yapmaz.
Bankalar dışındaki, yatırım kuruluşlarının kuruluş ve kurucularına ilişkin şartlar aracı kurumlar
esas alınmak suretiyle düzenlenmiştir.
6362 sayılı SPKn md. 43/1 hükmü uyarınca aracı kurumların kuruluşuna Kurulca izin
verilebilmesi için şu şartların gerçekleşmesi gereklidir:
1) Anonim ortaklık şeklinde kurulmaları,
2) Paylarının tamamının nama yazılı olması,
3) Paylarının nakit karşılığı çıkarılması,
4) Sermayelerinin Kurulca belirlenen miktardan az olmaması,
5) Esas sözleşmelerinin bu Kanun ve ilgili düzenlemelerde yer alan hükümlere uygun
olması,
6) Kurucularının bu Kanunda ve ilgili düzenlemelerde belirtilen şartları haiz olması,
7) Ortaklık yapısının şeffaf ve açık olması
6362 sayılı SPKn md. 44/3 uyarınca aracı kurumların dönüşüm işlemleri ile esas sözleşme
değişikliklerinde Kurulun uygun görüşünün alınması zorunludur. Aracı kurum pay devirlerinde ise
36
Kurulun izninin alınması zorunludur. Bu hususlara ilişkin usul ve esasları Kurul belirlemeye yetkilidir.
Anılan fıkra hükmüne aykırı olarak gerçekleştirilen devirler pay defterine kaydolunmaz ve bu hükme
aykırı olarak pay defterine yapılan kayıtlar hükümsüzdür.
1.1.4.4.5.2. Kolektif Yatırım Kuruluşları
a. Kavram
Kolektif yatırım kuruluşları halktan topladıkları sermaye ile sermaye piyasası araçları,
gayrimenkul, kıymetli madenler gibi araçlardan oluşan portföyü işletmek amacıyla kurulan ve kurumsal
yatırımcı olarak hizmet veren kuruluşlardır. Bunlar arasındaki ayrım, halktan toplanan sermayenin
oluşturduğu portföyün kim tarafından ve hangi esaslar çerçevesinde işletileceği konusundaki farklı
modellerin benimsenmesinden doğmaktadır. Bu modellere göre farklı hukuki yapılar oluşturulmuştur.
Şirket esasına dayanan model yatırım ortaklıkları, sözleşme esasına dayanan model ise yatırım fonlarını
oluşturmuştur.
Kolektif yatırım kuruluşları bir başka açıdan sermayelerinin belirli olması ve paylarının kolektif
yatırım kuruluşu tarafından geri alınıp alınamamasına göre kapalı uçlu (closed-end) ve açık uçlu (open-
end) olmak üzere iki türe ayrılabilir. Kapalı uçlu kolektif yatırım kuruluşunda sermaye belirli olup,
paylar da kural olarak bunları çıkaran kuruluş tarafından geri alınamamaktadır. Açık uçlu kolektif
yatırım kuruluşunda ise, sermaye değişkendir. Başka bir deyişle, sınırsız olarak yeni pay ihraç edilebilir
ve talep edildiğinde paylar geri alınarak itfa edilebilir. Bu türde sermaye, bu sermaye ile oluşturulan
portföyün değerine eşittir. Bu iki türün yanında yarı açık uçlu kolektif yatırım kuruluşu esası da
benimsenebilir. Burada sermaye belirli, ancak payların iadesi mümkündür. Başka bir deyişle, bu
modelde yeni pay ihracı yetkisi sınırlı olup, her seferinde esas sözleşme veya içtüzük değişikliği gerekir.
Buna karşılık, ihraç edilmiş olan paylar ihraççısı yatırım kuruluşu tarafından her zaman geri alınabilir.
6362 sayılı SPKn md.3/1-m hükmünde kolektif yatırım kuruluşları yatırım fonları ve yatırım
ortaklıkları olarak belirlenmiş ve ortak bazı esaslara bağlanmıştır. Kolektif yatırım kuruluşlarının
düzenlendiği 6362 sayılı SPKn md. 48-56’ncı hükümlerinde ise yatırım fonları ve yatırım ortaklıkları
dışında portföy yönetim şirketi ile portföy saklama hizmetini yürütecek kuruluşlar da detaylı olarak
düzenlenmiştir. Bu noktadan hareketle 6362 sayılı SPKn’nun 3’üncü maddesindeki tanımda yer alan
kurumların kolektif yatırımın hukuki formlarını yansıttığı; ancak kolektif yatırım kuruluşu deyince, bu
hukuki formlardan yatırım fonlarını kurma ve yönetme kanuni tekeline sahip olan portföy yönetim
şirketleri ile portföy varlıklarını saklamak ve diğer kontrol yükümlülüklerini yerine getirmekten sorumlu
olan portföy saklama şirketlerini de içerisine alan geniş bir yapıyı, bu yapıyı oluşturan birimlerin
birbirleri ile olan ilişkilerini topluca anlamak yerinde olacaktır.
b. Kolektif Yatırım Kuruluşlarına Hâkim Olan İlkeler
Hangi yapı olursa olsun kolektif yatırım kuruluşlarının dayandığı ortak ilkeler ve özellikler
bulunmakta olup, bunları dört başlık altında toplamak mümkündür.
i) Riskin Dağıtılması İlkesi
Bu ilke sayesinde yatırım ortaklıklarının ve fonlarının, bireylerin kendi imkânları ile
sağlayamayacakları ölçüde riski dağıtmaları mümkündür. Örnek vermek gerekirse, 100 bin TL’niz
olduğunu düşünelim. Bu para ile kendi risk getiri tercihleriniz doğrultusunda çeşitli sermaye piyasası
araçlarına yatırım yapabilirsiniz. Örneğin, borsada çeşitli şirketlerin paylarını bir yatırım kuruluşu
vasıtasıyla satın aldığınızı varsayalım. Paranın tümüyle bir veya iki şirketten pay almanız da
mümkündür. Böyle bir durumda yatırım yaptığınız şirketlerin ekonomik performansı kötüye gittiğinde
ya da genel olarak borsanın düşüş trendine girdiği bir dönemde iki şirketin mali durumunun bozulması
ve hisse senetlerinin fiyatlarının düşmesi ihtimali, 100 ayrı şirkete ait payların fiyatlarının birden
düşmesi ihtimalinden çok daha yüksektir. Kolektif yatırım kuruluşları ise binlerce kişiden para
toplayarak, milyonlarca TL’lık portföyler oluşturabilir, üstelik bu portföyleri yalnızca pay piyasasından
değil, kendi içinde çeşitli ağırlıklandırmalar yaparak farklı finansal varlıklara (para piyasası araçları,
döviz, kıymetli madenler gibi) yönlendirerek, borsadaki herhangi bir düşüş anında bundan en az
derecede etkilenme imkânına sahip olurlar.
37
ii) Profesyonel Yönetim
Sermaye piyasası nitelikleri itibariyle belirli bir bilgi birikimini gerektiren teknik piyasalar olup,
bu piyasada oluşan gelişmelerin yakından takip edilmesi gerekir. Doğal olarak bireylerin böylesi bir
takibi düzenli olarak yapmaları ve bu piyasalarda oluşan gelişmelerin menkul kıymet fiyatlarına
etkilerini tahmin edip ona göre zamanında tavır alabilmeleri zordur. Yatırım ortaklıkları ve fonları ise,
çok fazla sayıda kişiden para toplamak suretiyle yüksek miktarlarda portföyler oluşturduklarından,
gerekli donanıma ve menkul kıymet piyasalarıyla ilgili yetişmiş elemanlara sahip olabilirler. Bu sayede
piyasalarda gözlemlenen hareketlerin ne anlama geldiğini sürekli bir şekilde takip ederek gerekli
işlemleri (alım/satım gibi) gerçekleştirirler.
iii) Müşterek Sermaye- Portföyün Halktan/Tasarruf Sahiplerinden Toplanan Sermaye İle
Oluşturulması
Kolektif yatırım kuruluşlarında yatırım ortaklığı olsun yatırım fonu olsun ortak bir diğer özellik
küçük tasarruf sahiplerinin birikimlerini bir araya getirmek suretiyle müşterek bir portföyün
oluşturulmasıdır. Böylelikle bir araya getirilen toplu para kullanılarak portföy oluşturulmakta ve bu
portföy yukarıda belirtilen riskin dağıtılması ve profesyonel yönetim ilkelerine uygun bir biçimde
işletilmektedir.
iv) Mal Varlığının Korunması
Kolektif yatırım kuruluşlarının portföyünde yer alan menkul kıymetler, kurucu ve fon
yöneticisinin malvarlığından ayrı tutulmak zorundadır. Aksi takdirde, bir takım usulsüzlüklerin
yapılması muhtemeldir. Burada koruma iki şekilde yapılır. İlk olarak, portföye dahil varlık unsurlarının
kurucu ve yöneticinin hesaplarından ayrı bir yerde, ayrı bir kurumda (portföy saklama şirketleri)
saklanması zorunludur.
İkinci olarak kurucu veya yöneticinin iflas riski nedeniyle bu kimselerin alacaklılarının portföye
dâhil varlık unsurlarına müracaat edememesi gerekir. Bu durum özellikle yatırım fonları için büyük bir
risk oluşur. Zira, yatırım ortaklığı ortaklık modeline dayandığından, portföye dahil varlık unsurları
ortaklık tüzel kişiliğinin malvarlığı unsurlarına dahil olup, anonim ortaklıklar hukukundaki esaslar
burada da uygulanır. Ancak, yatırım fonunun tüzel kişiliği olmadığından, fon varlığının kurucu ve
yöneticinin alacaklılarından korunması gerekir. Nitekim, 6362 sayılı SPKn md. 53/2’de fon
malvarlığının rehnedilemeyeceği, haczedilemeyeceği ve üçüncü kişilere teminat gösterilemeyeceği
açıkça hükme bağlanmıştır.
c. Türleri
i) Yatırım Ortaklıkları
Kolektif yatırımın hukuk formlarından biri olan yatırım ortaklıkları, sermaye piyasası araçları,
gayrimenkul, girişim sermayesi yatırımları ile Kurulca belirlenecek diğer varlık ve haklardan oluşan
portföyleri işletmek amacıyla, paylarını ihraç etmek üzere kurulan sabit veya değişken sermayeli anonim
ortaklıklardır. Yatırım ortaklıkları menkul kıymet yatırım ortaklıkları, gayrimenkul yatırım ortaklıkları
ve girişim sermayesi yatırım ortaklıkları şeklinde kurulabilir. Yatırım ortaklıklarının kuruluşuna,
portföy sınırlamalarına, idaresine, kâr dağıtımına ve paylarını geri almalarına, tasfiye ve sona ermelerine
ilişkin usul ve esaslar ile tabi olacakları diğer yükümlülükler Kurulca belirlenir. Özel yatırım ortaklığı
türlerine ilişkin olarak 6362 sayılı SPKn’nda yer alan özel hükümler saklıdır.
Kurul tarafından yatırım ortaklıklarına kuruluş izni verilebilmesi için;
1) Kayıtlı sermayeli anonim ortaklık şeklinde kurulmaları,
2) Başlangıç sermayelerinin Kurulca belirlenen miktardan az olmaması,
3) Paylarının nakit karşılığı çıkarılması ve pay bedellerinin kuruluş sırasında tam ve nakden
ödenmesi,
4) Ticaret unvanlarında “Yatırım Ortaklığı” ibaresinin bulunması,
5) Esas sözleşmelerinin bu Kanun ve ilgili düzenlemelerde yer alan hükümlere uygun
olması,
38
6) Kurulca yetkilendirilmiş bir kuruluşun portföy saklama hizmetini yürütmek üzere
belirlenmiş olması,
7) Kurulca belirlenecek diğer şartları taşıması,
zorunludur. Değişken sermayeli yatırım ortaklıklarına ilişkin hükümler saklıdır.
Yatırım ortaklıkları, esas sözleşmelerinde hüküm bulunmak kaydıyla ve Kurulun onayını almak
şartıyla bir portföy yönetim şirketinden hizmet alabilir.
Yatırım ortaklıklarının bir alt türü olan gayrimenkul yatırım ortaklıklarının kuruluşlarında ve
sermaye artırımlarında, Kurulca portföye alınması uygun görülen varlıklar ayni sermaye olarak
konulabilir. Gayrimenkul yatırım ortaklıkları ayni sermaye karşılığı ihraç edecekleri payları Kurulca
belirlenen esaslar çerçevesinde halka arz edebilirler.
Gayrimenkul yatırım ortaklıklarının kuruluşlarında ve sermaye artırımlarında, Kurulca portföye
alınması uygun görülen varlıklar ayni sermaye olarak konulabilir. Bu varlıkların değerlemesine ilişkin
usul ve esaslar Kurulca belirlenir. Gayrimenkul yatırım ortaklıkları ayni sermaye karşılığı ihraç
edecekleri payları Kurulca belirlenen esaslar çerçevesinde halka arz edebilirler.
ii) Değişken Sermayeli Yatırım Ortaklıkları
AB UCITs (Undertakings for Collective Investment in Transferable Securities-Transfer
Edilebilir Menkul Kıymetlere Yatırım Yapan Kolektif Yatırım Kuruluşları) Direktifi kapsamında fon
ile yatırım ortaklığı modelinin bir bileşimi olarak ortaklığın farklı portföylerden oluşacak şekilde
yapılanmasına imkân verilmesi karşısında "Değişken Sermayeli Yatırım Ortaklığı" (DSYO) adı altında
Türk Hukuku için yeni olan bir şirket türü ihdas edilmiştir. DSYO’lar, yatırım fonlarının tüzel kişiliği
bulunmaması nedeniyle yatırım yapmakta zorlandığı alanlarda da-özellikle gayrimenkul- faaliyet
gösterebilecektir.
Değişken sermayeli yatırım ortaklıkları, sermayesi her zaman net aktif değerine eşit olan yatırım
ortaklıklarıdır. Net aktif değer ise varlıkların toplamından borçların toplamının düşülmesi suretiyle
bulunan tutarı ifade eder.
Bu bağlamda, DSYO’lar, 6102 sayılı TTK’nun anonim şirketler için öngörülen esas sermayeye,
asgari sermaye miktarına, esas sözleşmenin asgari içeriğine, ayni sermaye taahhütlerine, nominal
değere, ortaklığın kendi paylarını iktisap ve rehin olarak kabul etmesine, sermaye artırım ve azaltımı
usulüne, pay taahhüdü ve ödenmesine, pay defterine ilişkin kısıtlamalarına, kar-zarar hesabı ve kar
dağıtımına, yedek akçelere ve tasfiyeye ilişkin hükümlerine tabi değildir.
Değişken sermayeli yatırım ortaklığının payları, yatırımcı payları ile nama yazılı olması zorunlu
olan kurucu paylarından oluşur. Değişken sermayeli yatırım ortaklıklarının paylarının itibari değeri
bulunmaz. Kurucu payları, sermaye taahhüdünü yerine getirmek suretiyle değişken sermayeli yatırım
ortaklığını kuranlara tahsis edilir. Kurucu payları kuruluştan sonra da Kurulun izni ve genel kurul
kararıyla mevcut kurucu ortaklara veya üçüncü kişilere tahsis edilmek üzere ihraç edilebilir. Kurucu
paylarının devri ve itfası Kurulca belirlenen esaslar çerçevesinde Kurul iznine tabidir. Kurul onayı
alınmaksızın gerçekleştirilen kurucu pay devirleri pay defterine kaydolunmaz ve bu hükme aykırı olarak
pay defterine yapılan kayıtlar hükümsüzdür. Yatırımcı payları, sahibine idari haklar vermez.
Değişken sermayeli yatırım ortaklıkları, bu Kanundaki hükümlere uygun olarak, pay ihraç eder
ve ihraç olunan payları itfa eder. Değişken sermayeli yatırım ortaklıkları, pay sahibinin talebi üzerine
payları itfa etmek ve ortaklık sermayesinde buna karşılık gelen pay bedelini geri ödemekle yükümlüdür.
Payların itfa edilmesine ilişkin usul ve esaslar esas sözleşmede gösterilir.
Değişken sermayeli yatırım ortaklıklarının faaliyet ve yönetim ilkeleri ile portföyünde bulunan
varlıkların ve hakların değerlemesine, varlıklarının saklanmasına, portföy sınırlamalarına, izahnameye
ve izahnamenin yayımlanmasına, paylarının ihraç, satış, itfa ve itfasının durdurulmasına, tasfiye ve sona
ermelerine ilişkin usul ve esaslar Kurulca belirlenir.
iii) Yatırım Fonları
SPKn’nda yapılan düzenlemelerle, AB UCITs Direktifi kapsamında yatırım fonlarının sadece
39
portföy yönetim şirketleri tarafından kurulması düzenlenmiştir. Ayrıca eski dönemdeki, fon katılma
paylarının azami tedavül sayısını belirleyen yarı açık uçlu fon yapısından, tedavül limitinin bulunmadığı
tam açık uçlu fon yapısına geçilmiştir. Buna ilave olarak, fon içtüzüklerinin noter onayından geçirilmesi
zorunluluğundan vazgeçilerek fon kurucuları açısından önemli bir harcama kalemi ortadan
kaldırılmıştır.
Tasarruf sahiplerinden fon katılma payı karşılığında toplanan para ya da diğer varlıklarla,
tasarruf sahipleri hesabına, inançlı mülkiyet esaslarına göre Kurulca belirlenen varlık ve haklardan
oluşan portföy veya portföyleri işletmek amacıyla portföy yönetim şirketleri tarafından fon iç tüzüğü ile
kurulan ve tüzel kişiliği bulunmayan mal varlığına yatırım fonu adı verilir.
Yatırım fonlarının kuruluş izni alabilmesi için, kurucunun portföy saklama hizmetini yürütmek
üzere Kurulca yetkilendirilmiş bir kuruluş ile anlaşmış olması ve fon iç tüzüğünün Kurulca onaylanması
gereklidir. Yatırım fonu kuruluş başvuruları, gerekli belgelerin Kurula eksiksiz olarak sunulmasından
itibaren iki ay içinde Kurul tarafından karara bağlanır ve keyfiyet ilgililere bildirilir.
Portföy yönetim şirketi, fonu, yatırım fonu katılma payı sahiplerinin haklarını koruyacak şekilde
temsil eder, yönetir veya yönetimini denetler. Portföy yönetim şirketi yatırım fonuna ait varlıklar
üzerinde kendi adına ve fon hesabına mevzuat ve fon iç tüzüğüne uygun olarak tasarrufta bulunmaya ve
bundan doğan hakları kullanmaya yetkilidir.
Fon; tapu ve diğer resmî sicillere tescil, değişiklik, terkin ve düzeltme talepleri dâhil olmak
üzere her türlü sicil işlemleri ile ortağı olacağı limited ve anonim şirketlerin kuruluş, sermaye artırımı
veya pay devri işlemleri dâhil her tür ticaret sicili işlemleriyle sınırlı olarak tüzel kişiliği haiz addolunur.
Yatırım fonu portföyünde bulunan taşınmazlar, taşınmaza dayalı haklar ve taşınmaza dayalı senetler
tapu kütüğüne fon adına tescil edilir. Tapuda, ticaret sicilinde ve diğer resmî sicillerde fon adına
yapılacak işlemler, portföy yönetim şirketi ile portföy saklama hizmetini yürüten kuruluşu temsil eden
birer yetkilinin müşterek imzalarıyla gerçekleştirilir.Fonun mal varlığı, portföy yönetim şirketi ve
portföy saklama hizmetini yürütecek kuruluşun mal varlığından ayrıdır. Fon mal varlığı, fon hesabına
olması ve fon iç tüzüğünde hüküm bulunması şartıyla kredi almak, türev araç işlemleri, açığa satış
işlemleri veya fon adına taraf olunan benzer nitelikteki işlemlerde bulunmak haricinde teminat
gösterilemez ve rehnedilemez. Fon mal varlığı portföy yönetim şirketinin ve portföy saklama hizmetini
yürüten kuruluşun yönetiminin veya denetiminin kamu kurumlarına devredilmesi hâlinde dahi başka bir
amaçla tasarruf edilemez, kamu alacaklarının tahsili amacı da dâhil olmak üzere haczedilemez, üzerine
ihtiyati tedbir konulamaz ve iflas masasına dâhil edilemez.
Portföy yönetim şirketlerinin üçüncü kişilere olan borçları ve yükümlülükleri ile yatırım
fonlarının aynı üçüncü kişilerden olan alacakları birbirlerine karşı mahsup edilemez.
Yatırım fonlarına ilişkin olarak Kurul’un şu yetkileri bulunmaktadır:
1) Fonun kuruluşuna, fon türleri itibarıyla portföylerde bulundurulabilecek varlıklara ve
portföy sınırlamalarına, değerleme esaslarına, fon kârının tespiti ve dağıtımı ile fonun faaliyet ve
yönetim ilkelerine, birleşmesine, dönüşmesine, sona ermesine ve tasfiyesine,
2) Fon iç tüzüğü ile yönetim ve saklama sözleşmelerinin düzenlenmesine, kapsamına,
değiştirilmesine, tescil ve ilanına, katılma paylarının değerine, ihraç ve geri alım fiyatlarının
hesaplanmasına ve ilanına, alım satım ilkelerine, fon yönetim ve saklama ücretlerine,
3) Katılma paylarının ihracına,
4) Fonların izahname ve diğer kamuyu aydınlatma yükümlülüklerine,
ilişkin usul ve esasları belirlemek.
iv) Portföy Yönetim Şirketleri
Portföy yönetim şirketi, ana faaliyet konusu yatırım fonlarının kurulması ve yönetimi olan
anonim ortaklıktır. Portföy yönetim şirketinin kurulması ve faaliyete geçmesi için Kuruldan izin
alınması zorunludur. Portföy yönetim şirketlerinin kuruluş başvuruları, gerekli belgelerin Kurula
eksiksiz olarak sunulmasından itibaren altı ay içinde Kurul tarafından karara bağlanır ve keyfiyet
ilgililere bildirilir.
40
Portföy yönetim şirketlerinin hizmet verdiği kişi ve kuruluşların portföylerinde yer alan
saklamaya konu olabilecek varlıklar Kurulca belirlenen esaslar çerçevesinde portföy saklama hizmeti
veren kuruluşlar nezdinde saklanır.
Portföy yönetim şirketlerinin ortaklarına, pay devirlerine, asgari sermayesine ve sermaye
yeterliliğine, yatırım fonu kurmalarına ve yönetmelerine, ana faaliyet konusunun yanı sıra portföy
yöneticiliği ve yatırım danışmanlığı faaliyetleri ile bunların dışında yapabilecekleri sermaye piyasası
faaliyetlerine ve faaliyetleri nedeniyle teminat yatırma zorunluluklarına ilişkin usul ve esaslar Kurul
tarafından belirlenir. Portföy yönetim şirketleri tarafından yatırılan teminatlar rehnedilemez, kamu
alacakları için olsa dahi haczedilemez, kullanılma amaçları dışında tasarruf edilemez, üçüncü kişilere
devredilemez, iflas masasına dâhil edilemez ve üzerlerine ihtiyati tedbir konulamaz.
d. Portföy Saklama Hizmeti ve Bundan Doğan Sorumluluk
AB düzenlemelerine uygun olarak, kolektif yatırım kuruluşlarının portföylerindeki varlıkların
saklanması işinin bir saklama kuruluşu tarafından yapılmasına ilişkin düzenleme SPKn’nda yer almıştır.
Buna bağlı olarak söz konusu portföy saklama hizmetini yürütecek kuruluşların sorumlulukları da
detaylı olarak belirlenmiştir. Böylelikle portföy saklama hizmetinin bu konuda uzmanlaşmış
kuruluşlardan alınması ile portföy varlıklarının saklanmasına, portföyün mevzuata ve esas sözleşmeye
uygun yönetilmesine ve fiyat açıklanmasına ilişkin mali sorumluluk, portföy saklama kuruluşlarına
verilmiştir.
Kolektif yatırım kuruluşlarının portföylerindeki varlıklar bu kuruluşlar adına açılmış ayrı bir
saklama hesabında saklanmak üzere portföy saklama hizmetini yürüten kuruluşa teslim edilir.
Portföy saklama hizmeti;
1) Yatırım fonları hesabına katılma paylarının ihraç ve itfa edilmesi işlemlerinin mevzuat ve
fon iç tüzüğü hükümlerine uygunluğunun,
2) Değişken sermayeli yatırım ortaklıklarının paylarının ihraç ve itfa edilmesi işlemlerinin
mevzuat ve esas sözleşme hükümlerine uygunluğunun,
3) Yatırım fonu veya değişken sermayeli yatırım ortaklığı birim katılma payı veya birim pay
değerinin mevzuat ile fon iç tüzüğü veya esas sözleşme hükümleri çerçevesinde belirlenen değerleme
esaslarına göre hesaplanmasının,
4) Mevzuat ile fon iç tüzüğü veya esas sözleşme hükümlerine aykırı olmamak şartıyla,
portföy yönetim şirketi, değişken sermayeli yatırım ortaklığı ve yatırım ortaklığı talimatlarının yerine
getirilmesinin,
5) Kolektif yatırım kuruluşlarının varlıklarıyla ilgili işlemlerinden doğan edimlerine ilişkin
bedelin uygun sürede aktarılmasının,
6) Kolektif yatırım kuruluşlarının gelirlerinin mevzuat ile fon iç tüzüğü veya esas sözleşme
hükümlerine uygun olarak kullanılmasının,
7) Kolektif yatırım kuruluşlarının varlık alım satımlarının, portföy yapılarının, işlemlerinin
mevzuat, fon iç tüzüğü veya esas sözleşme hükümlerine uygunluğunun,
sağlanmasını içerir.
Portföy saklama hizmetini yürüten kuruluş, yükümlülüklerini yerine getirmemesi nedeniyle
yatırım fonlarında portföy yönetim şirketi ve katılma payı sahiplerine, yatırım ortaklıklarında ise
ortaklığa verdiği zararlardan sorumludur.
Portföy yönetim şirketi veya yatırım ortaklığı, portföy saklama hizmetini yürüten kuruluştan;
saklama hizmetini yürüten kuruluş da portföy yönetim şirketi veya yatırım ortaklığından, bu Kanun
hükümlerinin ihlali nedeniyle doğan zararların giderilmesini talep etmekle yükümlüdür. Pay veya
katılma payı sahiplerinin dava açma hakkı saklıdır.
Portföy saklama hizmetini yürüten kuruluş, saklamasında bulunan varlıkların tümünü veya bir
kısmını portföy saklama hizmeti yürüten diğer kuruluşlar nezdinde saklayabilir. Bu hâlde, portföy
41
saklama hizmetini veren tüm kuruluşlar müteselsilen sorumludur.
Kurul, kolektif yatırım kuruluşlarının portföylerinde yer alan varlıklardan uygun görülenlerin,
merkezî saklama veya merkezî takas kuruluşu nezdinde ilgili kolektif yatırım kuruluşu adına açılan
hesaplarda izlenmesi zorunluluğunu öngörebilir. Portföy saklama hizmetini yürüten kuruluşun
yükümlülükleri bu durumda da devam eder.
Portföy saklama hizmetini yürüten kuruluş ile portföy yönetim şirketi aynı tüzel kişi olamaz.
Portföy saklama hizmetini yürüten kuruluş ve portföy yönetim şirketi görevlerini yerine getirirken
birbirlerinden bağımsız ve sadece katılma payı sahiplerinin menfaatleri doğrultusunda hareket etmekle
yükümlüdürler.
Portföy saklama hizmetini yürüten kuruluş ve fon portföyüne varlık alım satımına aracılık
hizmeti veren yatırım kuruluşunun yöneticileri ile bu kuruluşları temsil ve ilzama yetkili kişiler, portföy
yönetim şirketinde ortak, yönetici ya da temsilci olamazlar. Portföy yönetim şirketinin ortakları,
yöneticileri ile bu şirketleri temsil ve ilzama yetkili kişiler de saklama hizmetini yürüten kuruluşta
yönetici ya da temsilci olamazlar.
1.1.4.4.5.3. Finansal Alt Yapı Kuruluşları
6362 sayılı SPKn, uygulamada karşılaşılan sorunların çözümü ve AB mevzuatı ile uyum
kapsamında bir takım finansal alt yapı kuruluşlarını da ayrıca düzenlemektedir. Bu kapsamda, merkezi
takas kuruluşları, merkezi saklama kuruluşları, Merkezi Kayıt Kuruluşu ve veri depolama kuruluşları
ele alınmıştır.
Merkezî takas kuruluşları, borsalarda ve teşkilatlanmış diğer pazar yerlerinde işlem gören
sermaye piyasası araçlarının,
➢ teslimi,
➢ bedellerinin ödenmesi ve
➢ bu işlemlere ilişkin teminat yükümlülüklerinin ifası
ile ilgili işlemleri yürüten anonim ortaklık şeklindeki özel hukuk tüzel kişiliğini haiz kurumlardır.
Merkezi takas kuruluşlarının kuruluş ve faaliyete geçme aşamaları birbirinden ayrılmıştır. Buna
göre merkezi takas kuruluşlarının kuruluşuna Kurulun teklifi üzerine ilgili Bakan tarafından izin
verilirken, faaliyete geçmelerine Kurul tarafından izin verilmektedir.
6362 sayılı SPKn Geçici md. 8/1 uyarıca, İstanbul Takas ve Saklama Bankası A.Ş. (Takasbank)
herhangi bir izin ve yetkiye gerek olmaksızın merkezi takas kuruluşu sıfatıyla faaliyetlerini
yürütmektedir.
Kurul, Kanun kapsamındaki merkezî takas kuruluşlarının düzenleme, gözetim ve denetim
merciidir. Kurul, merkezî takas faaliyetlerine ilişkin olarak gerekli gördüğü hususların yerine
getirilmesini, her türlü bilgi ve belgenin talebi üzerine veya düzenli olarak gönderilmesini merkezî takas
kuruluşları ile bu kuruluşların üyelerinden isteyebilir.
Kurul, merkezî takas kuruluşlarının takas hizmetleri verebilecekleri borsalar ve teşkilatlanmış
diğer pazar yerlerini belirler. Merkezî takas kuruluşlarının takas hizmeti verebilecekleri borsaların
belirlenmesinde borsaların uygun görüşleri alınır. Kurulun uygun görmesi hâlinde merkezî takas
kuruluşları, TCMB tarafından oluşturulanlar hariç olmak üzere sermaye piyasaları dışında kurulmuş ve
kurulacak diğer piyasaların da takas, ödeme ve teminat işlemlerini yerine getirebilir. Ayrıca Kurul,
borsalar ve teşkilatlanmış diğer pazar yerleri dışında gerçekleştirilen sermaye piyasası araçları ile ilgili
işlemlerin takasının merkezî takas kuruluşu nezdinde yerine getirilmesini zorunlu tutabilir.
Küresel kriz sonrasında yaşanan gelişmelerin mihenk taşının merkezi karşı taraf
uygulamalarının ulusal düzenlemelere entegrasyonu olması karşısında SPKn ile ilk kez merkezi karşı
taraf (central counterparty) düzenlemeleri kanuni düzenlemeye kavuşturulmuştur. Kurul, merkezî takas
kuruluşlarının, alıcıya karşı satıcı, satıcıya karşı da alıcı rolünü üstlenerek takasın tamamlanmasını
taahhüt ettikleri merkezî karşı taraf uygulamasını, piyasalar veya sermaye piyasası araçları itibarıyla
42
zorunlu tutabilir.
Böylece bu uygulamaya sahip piyasalarda işlem yapan yatırımcıların yükümlülükleri takas
kuruluşu tarafından yerine getirileceğinden temerrüt riski azaltılmıştır.
Takas kuruluşlarının merkezî karşı taraf görevini üstlendiği takas işlemlerinde mali
sorumluluğu, tesis edilecek limitler dâhilinde ve üyelerden alınacak teminatlar ile diğer garantiler
çerçevesinde belirlenir.
Merkezî karşı taraf hizmeti verecek merkezî takas kuruluşlarının ilgili sermaye piyasası
araçlarında üstlenmiş oldukları mali riskler ile diğer risklere uyumlu olarak yeterli düzeyde sermaye
bulundurması, bilgi işlem altyapısı ile iç kontrol, risk yönetimi ve iç denetim sistemlerini kurması ve
idame ettirmesi zorunludur. Bu kuruluşların iç denetim birimleri, risk yönetim ve bilgi işlem
altyapılarının güvenilirliğini ve yeterliliğini asgari altı aylık dönemler itibarıyla kontrol etmek ve
sonuçlarını Kurula bildirmekle yükümlüdürler.
Merkezî karşı taraf hizmeti verecek kuruluş tarafından alınan teminatlar ile hesap sahiplerinin
malvarlıklarının bu kuruluşun mal varlığından ayrı izlenmesi esastır. Takasın yerine getirilmesine ilişkin
işlemler hariç olmak üzere merkezî karşı taraf hizmeti veren kuruluş söz konusu teminat veya varlıkları
tevdi amaçları dışında kullanamaz.
Sermaye piyasası araçlarının takas talimat ve işlemleri ile ödeme işlemleri, merkezî takas
kuruluşlarının üyelerinin faaliyetlerinin geçici ya da sürekli olarak durdurulması, idari ve adli merciler
nezdinde tasfiye işlemlerine başlanması durumu da dâhil olmak üzere, geri alınamaz ve iptal edilemez.
Buna takas kesinliği denilmektedir.
Merkezî takas kuruluşunun, takas ve merkezî karşı taraf olarak yerine getirdiği işlemler
nedeniyle, teminat olarak aldığı mal varlığı değerleri üzerindeki hak ve yetkileri hiçbir şekilde
sınırlandırılamaz. Üye kuruluşa veya teminatı tesis eden kişiye konkordato mühleti tanınması,
konkordatosunun tasdiki, iflastan sonra konkordato veya mal varlığının terki suretiyle konkordato süreci
içine girmesi, uzlaşma yoluyla yeniden yapılandırılması, iflası, iflasının ertelenmesi veya 2004 sayılı
İcra ve İflas Kanunu çerçevesindeki diğer takip prosedürleri ya da bu Kanunun tedricî tasfiye ile ilgili
hükümleri merkezî takas kuruluşunun söz konusu teminatlar üzerindeki hak ve yetkileri kullanmasını
hiçbir şekilde sınırlandıramaz.
6362 sayılı SPKn ile merkezi saklama kuruluşlarının hukuki alt yapısı da oluşturulmuştur.
Merkezi saklama kuruluşlarının kuruluşuna Kurulun uygun görüşü üzerine ilgili Bakan tarafından izin
verilirken, faaliyete geçmeleri Kurulun iznine tabidir. Merkezî saklama kuruluşları, sermaye piyasası
araçlarının merkezî saklanması ve bunlara ilişkin hakların kullanımı hizmetlerini veren anonim ortaklık
şeklindeki özel hukuk tüzel kişiliğini haiz kurumlardır.
Kurul, Kanun kapsamındaki merkezî saklama kuruluşlarının denetim ve gözetim merciidir.
Kurul, merkezî saklama faaliyetlerine ilişkin olarak gerekli gördüğü hususların yerine getirilmesini, her
türlü bilgi ve belgenin talebi üzerine veya düzenli olarak gönderilmesini merkezî saklama kuruluşları
ile bu kuruluşların üyelerinden isteyebilir. Kurul, merkezî saklama kuruluşlarının, merkezî saklamacı
olarak faaliyet gösterebilecekleri sermaye piyasası araçları türlerini belirler. Kurul, belirli sermaye
piyasası araçlarının bir veya birden fazla merkezî saklama kuruluşunda saklanmasını zorunlu tutabilir.
Kurulun uygun görmesi hâlinde merkezî saklama kuruluşları, sermaye piyasaları dışında kurulmuş ve
kurulacak diğer piyasaların da saklama işlemlerini yerine getirebilir.
Yukarıda da belirtildiği üzere, kaydileştirilen sermaye piyasası araçlarının merkezî saklama
kuruluşu MKK’dır.
MKK, sermaye piyasası araçlarının kaydileştirilmesine ilişkin işlemleri gerçekleştirmek,
kaydileştirilen bu araçları ve bunlara bağlı hakları, elektronik ortamda, üyeler ve hak sahipleri itibarıyla
kayden izlemek, bu araçların merkezî saklamasını yapmak üzere kurulmuş, özel hukuk tüzel kişiliğini
haiz anonim şirkettir. MKK, bu görevlerinin yanı sıra aşağıda sayılan faaliyetleri de yerine getirir:
1) 6102 sayılı TTK ve ilgili diğer mevzuatta yer alan kurumsal yönetim ilkelerine şirketlerin
uyumunu sağlamaya yönelik olarak şirketler ile ortaklarının ve yatırımcılarının iletişiminin
sağlanabileceği elektronik bir platform oluşturmak,
43
2) Sermaye piyasalarına ilişkin verilerin tek bir noktada toplanmasını sağlamaya yönelik
elektronik bir veri bankası oluşturmak, Kurulun belirleyeceği ilkeler çerçevesinde verilerin kullanımını
sağlamak,
3) Kurul tarafından sermaye piyasası ve ilgili mevzuat çerçevesinde verilen diğer görevleri
ve düzenlemelerin gerektirdiği işlemleri yapmak.
MKK ve üyeleri, kayıtların yanlış tutulmasından dolayı hak sahiplerinin uğrayacağı zararlardan
kusurları oranında sorumludur. Kurul, MKK’nın gözetim ve denetim merciidir.
Sermaye piyasalarında gerçekleştirilen hemen her işlemin veri olarak depolanabileceği "veri
depolama kuruluşları" yasal altyapıya kavuşturulmuştur.
Sistemik riskin gözetimi ve finansal istikrarın korunması amacıyla, Kurul, sermaye piyasasında
gerçekleştirilen işlemlere ilişkin olarak, bu işlemleri gerçekleştirenlerden, bu işlemlere ilişkin bilgilerin,
belirleyeceği şekil ve içerikte, doğrudan kendisine veya yetkilendireceği bir veri depolama kuruluşuna
bildirilmesini isteyebilir. Bu madde kapsamında, bildirim yapmakla yükümlü olanlar, özel
mevzuatındaki gizlilik ve sır saklama yükümlülüklerini ileri sürerek talep edilen bilgileri vermekten
imtina edemez.
Veri depolama kuruluşları nezdindeki bilgilerin kamu tüzel kişileri dâhil üçüncü kişiler ile
paylaşımı Kurulun onayına tabidir. Bu fıkranın uygulanmasında kişisel verilerin kullanılmasına ilişkin
mevzuata riayet edilir.
1.1.4.4.5.4. Diğer Sermaye Piyasası Kurumları
Bağımsız denetim, değerleme ve derecelendirme şirketlerini diğer sermaye piyasası kurumları
arasında sayabiliriz.
1.1.4.4.5.5. Borsalar
6362 sayılı SPKn ile borsalar kapsamlı şekilde düzenlenmiştir. SPKn ile borsaların yanında
piyasa işleticisi kavramı da düzenlenmiştir.
Borsa ve piyasa işleticilerinin kuruluş ve faaliyete geçme süreçleri de birbirinden ayrılmıştır.
Buna göre borsa ve piyasa işleticilerinin kuruluşuna Kurulun uygun görüşü üzerine Cumhurbaşkanı
tarafından karar verilirken, bunların faaliyete geçmeleri Kurul iznine bağlanmıştır.
6362 sayılı SPKn ile borsaların kamu tüzel kişisi yerine özel hukuk tüzel kişisi olarak
yapılanmaları öngörülmüştür.
Borsa kavramı 6362 sayılı SPKn md. 3/1-ç bendinde şu şekilde tanımlanmıştır.
Borsa, “Anonim şirket şeklinde kurulan, sermaye piyasası araçları, kambiyo ve kıymetli
madenler ile kıymetli taşların ve Kurulca uygun görülen diğer sözleşmelerin, belgelerin ve kıymetlerin
serbest rekabet şartları altında kolay ve güvenli bir şekilde alınıp satılabilmesini sağlamak ve oluşan
fiyatları tespit ve ilan etmek üzere kendisi veya piyasa işleticisi tarafından işletilen ve/veya yönetilen,
alım satım emirlerini sonuçlandıracak şekilde bir araya getiren veya bu emirlerin bir araya gelmesini
kolaylaştıran, bu Kanuna uygun olarak yetkilendirilen ve düzenli faaliyet gösteren sistemleri ve pazar
yerlerini” ifade eder.
Piyasa işleticisi ise aynı hükmün (r) bendi uyarınca, “borsayı veya borsanın piyasalarını
yöneten ve/veya işleten anonim ortaklıkları” ifade eder.
Sermaye piyasası araçları ancak bu Kanuna dayanılarak çıkarılan düzenlemelerde yer alan
şartların sağlanması hâlinde borsa kotuna alınabilir. Borsalar ve piyasa işleticileri, kotta bulunan
sermaye piyasası araçlarının kotta kalma şartlarına uyduğunu düzenli olarak gözden geçirmeye yönelik
gerekli düzenlemeleri yaparlar.
Borsa veya piyasa işleticisi, kendi düzenlemelerinde öngörülen şartların oluşması hâlinde, ilgili
sermaye piyasası aracının işlem görmesini durdurabileceği gibi kottan da çıkarabilir. Bu durum derhâl
Kurula bildirilir ve kamuya açıklanır. Kurulun, sermaye piyasası araçlarının borsada işlem görmesini
44
durdurma ve borsa kotundan çıkarma yetkisi saklıdır.
Kuruluş izni verilebilmesi için, borsalar ve piyasa işleticilerinin;
1) Anonim şirket şeklinde kurulmaları,
2) Paylarının tamamının nama yazılı olması,
3) Paylarının nakit karşılığı çıkarılması,
4) Sermayelerinin Kurulca belirlenen miktardan az olmaması,
5) Kurucularının veya borsa veya piyasa işleticisi üzerinde doğrudan veya dolaylı olarak
önemli etkiye sahip olan ortaklarının Kanun’da yer alan şartları taşımaları,
6) Esas sözleşmelerinin bu Kanun ve ilgili düzenlemelerde yer alan hükümlere uygun
olması,
gerekir.
Kuruluş ve faaliyet izni başvuruları borsa, piyasa işleticisi veya borsa adına piyasa işleticisi
tarafından yapılabilir. Borsalar ve piyasa işleticilerinin kurulmasına izin verilirken, yurt içi ve yurt dışı
finansal piyasaların genel durumu ile sistemik risk unsurları göz önünde bulundurulur.
Borsalar, piyasaların işletilmesi ve/veya yönetilmesi için bir ya da birden fazla piyasa işleticisi
ile anlaşma yapabilirler. Bu anlaşma Kurul onayı olmaksızın hüküm ifade etmez. Kurul onayı üzerine
piyasa işleticileri borsa ile yapılan anlaşma çerçevesinde borsanın sahip olduğu hakları kullanır ve borsa
için bu Kanunda ve ilgili mevzuatta öngörülen yükümlülüklerin yerine getirilmesini temin ederler.
Borsalar, kendi bünyelerindeki piyasalarda faaliyet gösteren sermaye piyasası kurumlarının,
sermaye piyasası araçları borsada işlem gören ihraççıların ve emir veren veya işlem yapan gerçek ya da
tüzel kişilerin borsa kurallarına uyumunu düzenli ve etkin olarak izlemek ve ihlalleri önlemek için
gerekli usul ve esasları belirler. Borsalar kendi kurallarının ağır ihmal ve kasıtla ihlal edilmesi hâlinde
Kurula bildirimde bulunurlar.
Kanunda yer alan hükümler saklı kalmak kaydıyla, borsalar özel hukuk hükümlerine tabi olup,
bu Kanunla verilen görev ve yetkileri kendi sorumlulukları altında bağımsız olarak yerine getirirler ve
kullanırlar. Borsalar, bütçelerini ve personel kadrolarını esas sözleşmelerinde belirtilen organları
aracılığıyla kendileri belirler. Borsalar, bunların bağlı olduğu ortaklık ve iştirakleri ile piyasa işleticileri,
idari ve mali konularda kamu idaresini veya kamu sermayeli şirket, işletme, teşebbüs ve kuruluşları
ilgilendiren mevzuat hükümlerine, kısıtlamalarına ve uygulamalarına tabi tutulamaz.
Borsa uyuşmazlıkları da SPKn ile düzenlenmiştir. Buna göre yatırım kuruluşlarının kendi
aralarında veya müşterileri ile
➢ emirlerin iletilmesi ve eşleştirilmesi,
➢ gerçekleştirilen işlemlere ilişkin yükümlülüklerin zamanında yerine getirilmesi
hususlarındaki borsa işlemlerinden doğan uyuşmazlıkların çözümlenmesine ilişkin usul ve esaslar borsa
yönetim kurullarınca belirlenir. Uyuşmazlık konusu tutarın yatımcıları tazmin kapsamında hak
sahiplerine ödenecek azami tutarı gösteren 6362 sayılı SPKn md. 84/5 hükmünde yer alan tutardan fazla
olması halinde söz konusu yönetim kurulu kararına karşı taraflar Kurul nezdinde itirazda bulunabilirler.
Sermaye piyasası araçlarının, kambiyo ve kıymetli madenler ile kıymetli taşların ve Kurulca
uygun görülen diğer sözleşmelerin, belgelerin ve kıymetlerin güvenilir, şeffaf, etkin, istikrarlı, adil ve
rekabetçi bir ortamda işlem görmesini sağlamak üzere;
1) Kota alınma, kottan çıkarılma ile borsada işlem görme ve işlem görmenin durdurulması,
2) Emirlerin iletilmesi ve eşleştirilmesi,
3) Gerçekleştirilen işlemlere ilişkin yükümlülüklerin zamanında yerine getirilmesi,
4) Borsada işlem yapma yetkisi verilmesi,
45
5) Disiplin düzenlemelerinin yürütülmesi,
6) Borsa gelirleri ile bunların tahsili,
7) Uyuşmazlıkların çözülmesi,
8) Borsa, borsanın pay sahipleri ve/veya piyasa işleticisi arasındaki muhtemel çıkar
çatışmalarının önüne geçilmesi,
9) Borsaların işletim, denetim ve gözetim sistemleri,
10) Piyasa oluşturma, işletme ve yönetilmesi,
konularına ilişkin usul ve esaslar, ilgili borsa tarafından hazırlanan ve Kurulca onaylanan
yönetmeliklerle belirlenir.
Teşkilatlanmış diğer pazar yerleri de SPKn ile düzenleme altına alınmıştır. Buna göre, borsalar
dışında sermaye piyasası araçlarının alıcı ve satıcılarını bir araya getiren, alım ve satımına aracılık eden,
bunlar için sistemler ve platformlar oluşturan ve bunları işleten alternatif işlem sistemlerinin, çok taraflı
işlem platformlarının ve teşkilatlanmış diğer piyasaların kuruluşuna, yetkilendirilmesine, sermayelerine,
bunlarda işlem görecek sermaye piyasası araçlarına, rekabet şartlarına ve bu kuruluşların çalışma
ilkelerine ilişkin usul ve esaslar Kurulca çıkarılacak yönetmeliklerle düzenlenir. Kurul, bunların gözetim
ve denetim merciidir.
Diğer taraftan 7061 sayılı Kanun’la SPKn’nda düzenlenen kitle fonlamasına ilişkin hükümler
uyarınca, kitle fonlaması ve buna bağlı yapılan işlemler ile kitle fonlama platformları borsalar, piyasa
işleticileri ve teşkilatlanmış diğer pazar yerleri ile ilgili SPKn’nda yer alan hükümlere tabi değildir.
1.1.4.4.5.6. Öz Düzenleyici Kurumlar
6362 sayılı SPKn öz düzenleyici kurum olarak Türkiye Sermaye Piyasaları Birliği (“Birlik”) ve
Türkiye Değerleme Uzmanları Birliğini düzenlemiştir. Bu kurumlar Kanun’un kendilerine verdiği yetki
ve görevler dâhilinde üyeleri için düzenlemeler yapabilir ve bunları yürütebilir, gerektiğinde ise yaptırım
tesis edebilirler. Kurul, bu kurumların denetim merciidir.
6362 sayılı SPKn ile (eski) Türkiye Sermaye Piyasası Aracı Kuruluşları Birliği’nin yapısı revize
edilerek, Türkiye Sermaye Piyasaları Birliği adıyla, sadece aracı kurumların değil, sermaye piyasasında
faaliyet gösteren diğer kurumların da meslek örgütü olacak şekilde yapılandırılmıştır. Gelişmiş
piyasalarda görülen bu yapı, mevcut durumdaki parçalı yapının tek bir noktada toplanarak hem Kurul’un
üstlenmiş olduğu fonksiyonların daha efektif bir yapıya kavuşturulmasına imkân sağlamış, hem de
Birliğin öz düzenleyici fonksiyonu ön plana çıkarılmıştır.
Yatırım hizmet ve faaliyetlerinde bulunmaya yetkili kılınmış kuruluşlar ve sermaye
piyasalarında faaliyet gösteren kurumlardan Kurulca uygun görülenler ile kitle fonlama platformları
ve kripto varlık hizmet sağlayıcıları tüzel kişiliği haiz kamu kurumu niteliğinde bir meslek kuruluşu olan
Türkiye Sermaye Piyasaları Birliğine üye olmak için başvurmak zorundadırlar.
Birlik;
1) Sermaye piyasalarının ve üye kuruluşların faaliyetlerinin gelişmesini sağlamak üzere
araştırmalar yapmak,
2) Birlik üyelerinin dayanışma ve sermaye piyasası ile mesleğin gerektirdiği özen ve disiplin
içinde çalışmalarına yönelik meslek kurallarını oluşturmak,
3) Haksız rekabeti önlemek amacıyla gerekli tedbirleri almak,
4) Kendisine mevzuatla verilen ve Kurulca belirlenen konularda düzenlemeler yapmak,
yürütmek ve denetlemek,
5) Birlik statüsünde öngörülen disiplin cezalarını vermek,
6) Üye kuruluşları temsilen ulusal ve uluslararası kuruluşlarla iş birliği yapmak,
7) Ulusal ve uluslararası mesleki gelişmeleri, kanuni ve idari düzenlemeleri izleyerek bu konuda
46
üyeleri aydınlatmak,
8) Üyelerinin bu Kanun kapsamındaki faaliyetlerinden kaynaklanan uyuşmazlıkların tahkim
yoluyla çözümüne ilişkin gerekli altyapıyı kurmak ve yönetmek,
9) Kurulca belirlenen diğer işleri yerine getirmek
ile görevli ve yetkilidir.
Birliğin zorunlu organları, genel kurul, yönetim kurulu ve denetleme kuruludur.
Birlik, Kurul tarafından her yıl denetlenir. Birliğin her türlü işlem ve hesaplarının denetimine
ilişkin usul ve esaslar Kurulca belirlenir. Kurul tarafından bu kapsamda yapılan denetime ilişkin denetim
raporunun bir örneği en geç izleyen yılın altıncı ayı sonuna kadar ilgili Bakanlığa gönderilir. İlgili
Bakan, Birliğin faaliyetinin kuruluş amacına uygunluğunun sağlanması için Sermaye Piyasası
Kurulu’ndan gerekli tedbirlerin alınmasını isteyebileceği gibi, Birliğin her türlü işlem ve hesaplarını
denetlemeye de yetkilidir.
Gayrimenkul değerleme uzmanlığı lisansına sahip olanlar ile değerleme kuruluşları, tüzel
kişiliği haiz kamu kurumu niteliğinde bir meslek kuruluşu olan Türkiye Değerleme Uzmanları Birliğine
üye olmak için başvurmak zorundadırlar.
Türkiye Değerleme Uzmanları Birliği,
1) Gayrimenkul piyasasının ve gayrimenkul değerleme faaliyetlerinin gelişmesini sağlamak
üzere araştırmalar yapmak,
2) Eğitim ve sertifika vermek,
3) Birlik üyelerinin dayanışma ve mesleğin gerektirdiği özen ve disiplin içinde çalışmalarına
yönelik meslek kurallarını ve değerleme standartlarını oluşturmak,
4) Haksız rekabeti önlemek amacıyla gerekli tedbirleri almak,
5) Kendisine mevzuatla verilen veya Kurulca belirlenen konularda düzenlemeler yapmak,
yürütmek, denetlemek,
6) Türkiye Değerleme Uzmanları Birliği Statüsünde öngörülen disiplin cezalarını vermek,
7) İlgili konularda üyeleri temsilen ilgili kuruluşlarla iş birliği yapmak,
8) Mesleki gelişmeleri, idari ve yasal düzenlemeleri izleyerek bu konuda üyeleri aydınlatmakla,
görevli ve yetkilidir
Türkiye Değerleme Uzmanları Birliği, Kurul tarafından her yıl denetlenir. Birliğin her türlü
işlem ve hesaplarının denetimine ilişkin usul ve esaslar Kurulca belirlenir. Kurul tarafından bu
kapsamda yapılan denetime ilişkin denetim raporunun bir örneği en geç izleyen yılın altıncı ayı sonuna
kadar ilgili Bakanlığa gönderilir. İlgili Bakan; Türkiye Değerleme Uzmanları Birliğinin faaliyetinin
kuruluş amacına uygunluğunun sağlanması için Sermaye Piyasası Kurulundan gerekli tedbirlerin
alınmasını isteyebileceği gibi Birliğin her türlü işlem ve hesaplarını denetlemeye de yetkilidir.
Yatırımcı Tazmin Merkezi
Yatırımcıların hak ve menfaatlerinin etkin bir şekilde korunmasına yönelik mekanizmalardan
biri olarak yatırımcıların tazmini hususu 6362 sayılı SPKn ile yeniden ele alınmıştır. Yeni kanunla
tazmin sisteminin işleyişi değiştirilmiş ve tazminin kapsamı genişletilmiştir.
Yatırımcıları tazmin sürecinin işletilmesini teminen Yatırımcı Tazmin Merkezi (YTM)
kurulmuş ve bir takım mekanizmalar ile malvarlığı korunmaya çalışılmıştır. YTM kamu tüzel kişiliğini
haiz olup, Kurul tarafından idare ve temsil edilir.
Kurul, yatırım kuruluşlarının sermaye piyasası faaliyetinden kaynaklanan nakit ödeme veya
sermaye piyasası aracı teslim yükümlülüklerini yerine getiremediğinin veya kısa sürede yerine
getiremeyeceğinin tespit edilmesi hâlinde yatırımcıları tazmin kararı alır. Kurul’un Kanun kapsamındaki
47
tedbir yetkileri saklıdır.
Mülga 2499 sayılı SPKn döneminde sadece hisse senedi teslim yükümlülüklerine ilişkin olan
tazminin kapsamı tüm sermaye piyasası araçlarını kapsayacak şekilde genişletilmiştir. Yatırımcıları
tazmin hususunda dikkat edilmesi gereken bir diğer husus tazminin münhasıran yatırım kuruluşlarının
sermaye piyasası faaliyetlerinden doğan zararlara yönelik düzenlenmiş olmasıdır.
Öte yandan, yatırımcıları tazmin kararı verilebilmesi için ilgili yatırım kuruluşu hakkında tedrici
tasfiye yahut iflas kararı verilmesi zorunluluğu yoktur. Yatırım kuruluşunun nakit ödeme veya sermaye
piyasası aracı teslim yükümlülüklerini yerine getiremeyecek olması tazmin kararı için yeterlidir. Başka
bir ifadeyle, söz konusu yükümlülüklerin yerine getirilmemesi ya da kısa bir sürede yerine
getirilemeyeceğinin tespiti gerekli ve yeterlidir.
Yatırım kuruluşlarının YTM’ye katılması zorunludur. Yatırım kuruluşlarının YTM’ye
katılımlarına, bunların giriş aidatı, yıllık aidat ve ek aidat ödeme zorunluluklarına ilişkin usul ve esaslar
Kurulca çıkarılacak bir yönetmelikle belirlenir. YTM tarafından gerekli görülmesi hâlinde, Kurulca
hakkında yatırımcıları tazmin kararı verilen kuruluşun ödemelerinin durmasına ve tüm mal varlığı
üzerinde sadece YTM tarafından tasarruf edilebilmesine karar verilebilir.
YTM’nin mal varlığı amacı dışında kullanılamaz, teminat gösterilemez, kamu alacakları için
olsa dahi haczedilemez, rehnedilemez, iflas masasına dâhil edilemez ve üzerine ihtiyati tedbir
konulamaz. YTM’nin Kanun kapsamında yapacağı işlemler harçtan, düzenleyeceği kağıtlar damga
vergisinden müstesnadır.
Bu şekilde, yatırımcıların kapsam dâhilindeki tazmin ödemelerinin mali kaynağı güvence altına
alınmaya çalışılmıştır.
YTM’nin gelirleri;
- Yatırım kuruluşlarının yatıracağı giriş aidatları,
- Yıllık aidatlar ve ek aidatlar,
- Kanun kapsamında verilen idari para cezalarının %50’si,
- YTM malvarlığının getirisinden
oluşur.
6362 sayılı SPKn’nun 83’üncü maddesinin dördüncü fıkrası kapsamında yatırım hizmetleri ve
faaliyetlerinden kaynaklanan her türlü emanet ve alacak, hesap sahibinin yaptığı en son talep, işlem veya
herhangi bir şekilde verdiği yazılı talimat tarihinden başlayarak on yıl içinde talep ve tahsil edilmemesi
hâlinde YTM’ye emaneten devredilir. YTM’ye devredilen sermaye piyasası araçlarından doğan bedelsiz
pay iktisabı ve kar payı alma hakkı dışındaki pay sahipliği hakları, bunların YTM tarafından hak
sahiplerine iadesine kadar donar. Bu emanet ve alacakların devri, izlenmesi, bu emanet ve alacaklardan
kaynaklanan hakların kullanımı ile başvuran hak sahiplerine iadesine ilişkin usul ve esaslar Kurulca
belirlenir. Şu kadar ki, bu fıkrada değişiklik yapan 15.04.2021 tarihli ve 7316 sayılı sayılı Kanunun
yayımlandığı tarihten önce YTM’ye gelir kaydedilen tutarlar iade edilmez.
Tazminin kapsamını, yatırımcılara ait olan ve yatırım hizmeti ve faaliyeti veya yan hizmetler ile
bağlantılı olarak yatırım kuruluşu tarafından yatırımcı adına saklanan veya yönetilen nakit ödeme veya
sermaye piyasası araçlarının teslim yükümlülüklerinin yerine getirilmemesinden kaynaklanan talepler
oluşturur.
Dolayısıyla, tazminin kapsamı bir yandan tüm sermaye piyasası araçları dikkate alınmak
suretiyle genişletilirken, diğer taraftan yatırım kuruluşlarında sadece yatırım hizmeti ve faaliyeti yahut
yan hizmetler ile bağlantılı olarak saklanan ya da yönetilen yatırımcılara ait nakit veya sermaye piyasası
araçları ile sınırlı olmak üzere daraltılmıştır.
Bu çerçevede, yatırımcıları tazmin kararı verilen kuruluşların yatırımcıları, tazmin talep etme
hakkına sahiptir. Yatırımcıların yatırım danışmanlığı veya piyasadaki fiyat hareketlerinden kaynaklanan
48
zararları tazmin kapsamında değildir.
Keza, 6362 sayılı SPKn md. 106-107 maddelerinde düzenlenen bilgi suistimali ve piyasa
dolandırıcılığı suçlarından veya suçtan kaynaklanan mal varlığı değerlerini aklama suçundan mahkûm
olan yatırımcılara ait talepler, söz konusu eylemlerle ilgili alacaklarla sınırlı olmak üzere, tazmin
kapsamı dışındadır. Söz konusu suçlardan dolayı hakkında suç duyurusunda bulunulan kişilere
yapılacak ödemeler anılan suçlara ilişkin soruşturmanın başlamasından mahkeme kararının
kesinleşmesine kadar durur.
Aşağıda sayılan kişi ve kurumlar ise tazmin edilmez:
1) Yatırımcıları tazmin kararı verilen yatırım kuruluşlarının yönetim kurulu üyeleri, yöneticileri
ve şahsen sorumlu ortakları, yüzde beş veya daha fazla paya sahip ortakları, denetim kurulu üyeleri veya
ilgili yatırım kuruluşları ile aynı grup içinde yer alan diğer şirketlerde benzer konumda olan kişiler ile
bu kişilerin eş ve ikinci dereceye kadar kan ve kayın hısımları ile bu kişiler adına hareket eden üçüncü
kişiler,
2) Yatırımcıları tazmin kararı verilen yatırım kuruluşları ile aynı grupta yer alan diğer şirketler,
3) Bu fıkranın (a) bendinde sayılan gerçek ve tüzel kişilerin yüzde yirmi beş veya daha fazla
paya sahip olduğu şirketler,
4) Yatırım kuruluşlarının mali sıkıntıya düşmesine neden olan veya finansal durumunun
bozulmasına önemli etkileri olan olaylarda sorumluluğu bulunan veya bu olaylardan menfaat sağlayan
kişiler.
Yukarıda bahsedilen dört grubun zararları, teorik olarak yatırımcıları tazmin kapsamına giren
zararlar olmakla birlikte kanun koyucu bu gruplarda yer alan kişilerin sahip oldukları özellikler
nedeniyle zararlarının tazmin edilmemesini tercih etmiştir.
Hak sahibi her bir yatırımcıya ödenecek azami tazmin tutarı yüz bin Türk Lirasıdır. Bu tutar her
yıl ilan edilen yeniden değerleme katsayısı oranında artırılır. Kurulun teklifi üzerine Cumhurbaşkanı
tarafından toplam tazmin tutarı beş katına kadar artırılabilir. Bu sınır, hesap sayısı, türü ve para birimine
bakılmaksızın, bir yatırımcının aynı kuruluştan olan taleplerinin tümünü kapsar. YTM tarafından
ödenecek azami tutarın üzerinde kalan tutarın başka bir yatırımcıya ödenmesi amacıyla devredilmiş
olması hâlinde devralana YTM tarafından ödeme yapılmaz.
Yatırımcılar tazmin taleplerini YTM’ye yazılı olarak yaparlar. Tazmin talebinde bulunma hakkı,
tazmin kararının ilanından itibaren bir yıl sonra zamanaşımına uğrar. Dolayısıyla YTM tarafından resen
kapsam dâhilindeki tüm yatırımcılara ödeme yapılması söz konusu değildir.
YTM, tazmine hak kazanan yatırımcıları mümkün olan en kısa sürede tazmin etmek üzere
gerekli hazırlıkları yapmak ve hak sahiplerini ve tazmin tutarlarını belirledikten sonra kural olarak üç
ay içinde ödemeleri gerçekleştirmekle yükümlüdür.
Yatırımcıların tazmin talepleri, yatırım kuruluşunca karşılanmayan nakit ödeme ve sermaye
piyasası araçlarının iade yükümlülükleri üzerinden hesaplanır. Yatırımcılar adına saklanan sermaye
piyasası araçları hak sahiplerine öncelikle dağıtılır. Diğer bir ifadeyle mümkün ise ayni dağıtım
öncelikle uygulanır. Bu sermaye piyasası araçları, bulundukları her bir hesap bazında ve özellikle yerine
getirilmemiş takas yükümlülükleri için mahsup edilir. Tazmin tutarı, kanuni ve akdî şartlar uyarınca
yatırım kuruluşunun mahsup ve benzeri talepleri de dikkate alınarak belirlenir.
Kurul, tazmin sürecinin tamamlanmasının ardından, YTM’nin bildirimi üzerine tazmin sürecini
kapatma kararı alır. YTM, yatırımcıların haklarına, ödediği tazmin tutarı kadar halef olur.
6362 sayılı SPKn md. 82 uyarınca yatırımcıları tazmin kararı verilenler hakkında Kurul,
bankalar hariç olmak üzere, tazmin sürecinin kapanmasına ilişkin kararı ile birlikte tedricî tasfiye kararı
da verebilir. Bu durumda tedricî tasfiye işlemleri YTM tarafından yürütülür.
Tedricî tasfiyenin amacı, tedricî tasfiyesine karar verilenlerin mal varlığını aynen veya nakde
çevirmek suretiyle elde edilen bedeli tahsis ederek, SPKn md. 85 hükmünde düzenlenmiş olan tazmin
süreci kapsamında yatırımcıların tazmin edilmeyen bakiye alacakları ile YTM’nin yatırımcılara halef
49
olmasından kaynaklanan alacaklarının ödenmesidir. Hakkında tedricî tasfiye kararı verilenlerin
ödemeleri durur ve tüm mal varlığı üzerinde, sadece YTM tarafından tasarruf edilebilir. Ayrıca bu
yatırım kuruluşlarının kanuni organlarının görev ve yetkileri, tedrici tasfiye kararından tasfiye
sonuçlanıncaya kadar, YTM tarafından yerine getirilir. Tedrici tasfiye kararı verilmesi halinde, bu
tasfiyenin kapatılmasına kadar iflas kararı verilemez.
YTM, tasfiye kapsamında yer alan gerçek hak sahiplerini ve bunların alacak ve borç tutarlarını
tazmin sürecinde elde edilen bilgi ve belgelere dayanarak tespit eder. YTM’nin yatırımcılara halef
olmasından kaynaklanan alacakları ile tasfiye giderleri de YTM alacağı olarak dikkate alınır. Haklarında
tedricî tasfiye kararı verilenlerin aktiflerinden nakit olanlar doğrudan doğruya, olmayanlar ise paraya
çevrilmek suretiyle, bu alacakların ödenmesinde kullanılır.
Aktiflerden öncelikle müşteri alacakları ödenir. Müşteri alacaklarının tamamının
karşılanamaması hâlinde garameten ödeme yapılır. Bu alacaklar tamamen karşılandıktan sonra artan
kısımdan, öncelikle garameten kamu alacakları ve kalandan YTM’nin 85’inci madde kapsamında
yaptığı ödemeler ve tasfiye giderleri nedeniyle doğan alacağı ödenir. Bakiye, diğer alacaklılara tahsis
edilir. Haklarında tedricî tasfiye kararı verilenlerin nakit dışındaki mal varlığının paraya çevrilmesine
ve garamaten yapılacak ödeme usul ve esaslarına ilişkin diğer hususlar Kurulca çıkarılacak yönetmelikle
belirlenir.
Dolayısıyla, tedrici tasfiyede aktiflerden yapılacak ödemelerdeki sıralama şu şekildedir:
1) Müşteri alacakları tamamen, tamamı karşılanamazsa garameten,
2) Kamu alacakları garameten,
3) YTM’nin yatırımcıları tazmin kapsamında müşterilere yaptığı ödemeler ve tasfiye
giderlerinden doğan alacakları garameten,
4) Diğer alacaklar.
Bu sıralamada, bir gruba yapılacak ödeme için bir önceki grubun alacağının tamamının
karşılanması gerekmektedir.
Sermaye Piyasası Kurulu, YTM’nin başvurusu üzerine tedrici tasfiyenin kapatılmasına karar
verir. Haklarında tedricî tasfiye kararı verilenlerin aktiflerinin, tasfiyenin amacı kapsamındaki hak
sahiplerinin alacaklarını, tazmin kapsamında yapılan ödemeleri ve tasfiye giderlerini karşılamaya
yetmediğinin tespiti hâlinde, YTM, Kurulun uygun görüşüyle ilgililerin iflasını da isteyebilir.
Diğer taraftan 7061 sayılı Kanun’la SPKn’nda düzenlenen kitle fonlamasına ilişkin hükümler
uyarınca, kitle fonlaması faaliyeti, yatırımcı tazminine ilişkin hükümlere tabi değildir.
Sermaye Piyasasında Denetim ve Tedbirler
1.1.4.4.7.1. Sermaye Piyasasında Denetime İlişkin Esaslar
Sermaye Piyasası Kurulu, Kanun ile kendisine verilen görev ve yetkilerini yerine getirmek
amacıyla,
- 6362 sayılı SPKn hükümlerinin uygulanmasının,
- diğer kanunların sermaye piyasası ile ilgili hükümlerinin uygulanmasının,
- her türlü sermaye piyasası faaliyet ve işlemlerinin
denetimine yetkilidir.
Kurul’un denetim faaliyetlerine ilişkin önemlilik ve öncelik ilkeleri ile risk
değerlendirmelerinde dikkate alınacak ölçütleri ve uygulama esaslarını belirleme ve denetim faaliyetini,
önemlilik ve öncelik ilkeleri ile risk değerlendirmeleri kapsamında oluşturulacak program uyarınca
yürütmesi düzenlenmiştir.
6362 sayılı SPKn ile Kurul’ca yapılacak olan denetimin kapsamı daha detaylı olarak
tanımlanmıştır. Denetimle görevlendirilenler, denetlenenlerin vergi ile ilgili kayıtları dâhil olmak üzere
50
tüm defter ve belgeleri ile elektronik ortamda tutulanlar dâhil tüm kayıtlarını ve sair bilgi ihtiva eden
vasıtalarını, bilgi sistemlerini incelemeye, bunlara erişimin sağlanmasını istemeye ve bunların
örneklerini almaya, ilgililerden yazılı yahut sözlü bilgi almaya, gerekli tutanakları düzenlemeye
yetkilidir.
Denetimin etkinliğini sağlayabilmek açısından denetim faaliyetleri sırasında kendilerinden bilgi
ve belge talep edilenlerin incelemenin içeriği ve talep edilen belgeler hakkında üçüncü şahıslara bilgi
vermelerini engellemek amacıyla bu şahıslara incelemenin varlığını ve niteliğini sır olarak saklama
yükümlülüğü getirilmiştir. 6362 sayılı SPKn md. 113 hükmünde Kurul tarafından icra edilen inceleme
ve denetim faaliyeti kapsamında istenilen bilgi veya belgeler hakkında başkalarına açıklamada
bulunanlar hakkında hapis cezası öngörülmüştür.
Benzer şekilde, denetimin etkinliğini sağlayabilmek için kendilerinden bilgi istenilen kişiler,
SPKn veya özel kanunlarındaki gizlilik ve sır saklama hükümlerini ileri sürerek bilgi vermekten imtina
edemezler. İlgililer denetim ile görevlendirilenler tarafından tutulan tutanakları imzalamakla
yükümlüdürler. 6362 sayılı SPKn md. 111 hükmünde Kurul tarafından görevlendirilenler tarafından
istenilen bilgi, belge veya kayıtları hiç yahut istenildiği şekilde vermeyenler ile söz konusu kişilerin
görevlerini yapmalarını engelleyenler hakkında hapis cezası öngörülmüştür.
1.1.4.4.7.2. Sermaye Piyasasında Tedbirler
Kurul, 6362 sayılı SPKn ile piyasada tespit ettiği hukuka aykırılıkları gidermeye yönelik bir
takım tedbirleri almaya yetkilendirilmiştir. Kurul tarafından alınabilecek tedbirler ise her bir somut
olaya göre değişecek şekilde ayrıntılı olarak düzenlenmiştir. Söz konusu tedbirlerin genel anlayışı
öncelikle somut olaydaki hukuka aykırılığı basit usullerle eski halinde geri getirmeye ve hak
kayıplarının telafisine yönelmektedir. Bu aşamadan sonra tasfiye ve iflas talebine kadar giden aşamalı
tedbirler silsilesi öngörülmüştür.
➢ Kanuna aykırı ihraçlar ile izahnamede yer alan bilgi ve açıklamalara aykırılık hâlinde
uygulanacak tedbirler:
Mülga 2499 sayılı SPKn döneminde uygulamada tasarruf sahiplerinin hak kayıplarına yol açan
Kanuna aykırı ihraç eylemlerine ilişkin Kurulca alınabilecek tedbirler tekrar ele alınmıştır. Bu
çerçevede, izinsiz halka arz yoluyla halktan toplanılan paraların iade edilme imkânına ilişkin hukuki alt
yapı oluşturularak, bu hususa dair usul ve esaslar belirlenmiştir.
Kanun bu hususta md. 91 hükmünde, “halka arz” kavramını değil “ihraç” kavramını
kullanmıştır. İhraç kavramı, 6362 sayılı SPKn md. 3/1-ğ hükmünde, “sermaye piyasası araçlarının
ihraççılar tarafından çıkarılıp, halka arz edilerek veya halka arz edilmeksizin satışını” ifade etmektedir.
Kurulca Kanuna aykırı olarak sermaye piyasası ihraç edildiği ya da buna teşebbüs edildiğinin
tespit edilmesi halinde, her türlü hukuki ve cezai sorumluluk saklı kalmak kaydıyla; Kurulun, her türlü
harç ve teminattan muaf olarak,
a) her türlü tedbiri alma,
b) satılan kısmın karşılığı ve satışı yapılacak sermaye piyasası aracı için ihtiyati tedbir ve ihtiyati
haciz isteme
yetkisi bulunmaktadır.
6362 sayılı SPKn ile kanuna aykırı ihraç eylemlerinde alınabilecek tedbirlerdeki esas yenilik
hak sahiplerinden toplanan paraların iadesine yönelik prosedürün hukuki alt yapısının oluşturulmuş
olmasıdır.
Bu bağlamda, tasarruf sahiplerinin genel hükümlerden kaynaklanan hakları saklı kalmak
kaydıyla, söz konusu eylemin Kurulca tespit edilmesi halinde, Kanuna aykırı ihracı yapan kişiye bu
eyleminin sonuçlarını ortadan kaldırması ve nakit yahut diğer varlıkları hak sahiplerine iade etmesi
istenir.
Muhatap, ihbar tarihinden itibaren en geç otuz gün içinde para topladığı gerçek ve tüzel kişilere
ve toplanan tutara ilişkin ayrıntılı bilgileri Kurulca belirlenecek vasıtalarla ilan eder ve Kurula iletir. Bu
51
ilanı takip eden üç ay içinde kendisinden para toplanan gerçek ve tüzel kişiler ortaklığın bulunduğu yer
asliye hukuk mahkemesine itiraz edebilir. Söz konusu listenin kesinleşmesi üzerine, ilgili ihracı
gerçekleştiren kişi tarafından hak sahiplerine iade yapılır.
Kurulca yapılan ihbardan itibaren bir yıl içerisinde Kanuna aykırı ihracın doğurduğu sonuçların
tamamen ortadan kaldırılmaması üzerine Kurulun,
a) nakit ve diğer varlıkların hak sahiplerine iadesi veya
b) ortaklığın tasfiyesi
amacıyla dava açma yetkisi bulunmaktadır.
Diğer taraftan, izahnamede yer alan yatırımcıların yatırım kararını etkileyecek nitelikteki
taahhüt ve açıklamalara aykırı davranılması veya taahhütlerin makul süre içerisinde yerine
getirilmemesi ve Kurulun ilgili düzenlemelerine uygun olarak taahhüt ve açıklamalarda değişiklik
yapılmamış olması hâlinde, her türlü hukuki ve cezai sorumluluk saklı kalmak kaydıyla, Kurul,
ilgililerden aykırılıkların Kurulca belirlenen bir sürede giderilmesini ya da öngörülen işlemleri
yapmasını istemeye, taahhüt ve açıklamalarda değişiklik yapılıp yapılmadığından bağımsız olarak,
Kurula bu durumun makul bir ekonomik veya finansal gerekçeye dayandığını gösterir belge ve/veya
açıklama sunulamadığı takdirde, ihraçtan elde edilen nakit veya diğer varlıkların kullanılmasını
engellemek amacıyla kamuyu aydınlatma belgesinde yer alan taahhüt ve açıklamalara aykırı olarak
gerçekleştirilen iş ve işlemler için her türlü harç ve teminattan muaf olarak ihtiyati tedbir ve ihtiyati
haciz istemeye ya da öngöreceği diğer her türlü tedbiri almaya yetkilidir. Kurul, ihraçtan elde edilen
tutarın izahnameye aykırı olarak kullanılması sonucunu doğurduğu tespit edilen iş ve işlemlerin iptali
ve elde edilen nakit ve diğer varlıkların izahnameyi yayımlayan ortaklığa veya kolektif yatırım
kuruluşuna iadesi için tespit tarihinden itibaren üç ay ve her hâlde izahnamenin onay tarihinden itibaren
iki yıl içerisinde izahnameye aykırı olarak gerçekleştirilen işlemin iptali için dava açmaya da yetkilidir.
➢ İhraççıların hukuka aykırı işlemleri ile sermayeyi veya malvarlığını azaltıcı işlemlerinde
uygulanacak tedbirler
İhraççıların hukuka aykırı işlemleri ile sermayeyi/malvarlığını azaltıcı işlemlerinde
uygulanacak tedbirler ayrıntılı olarak düzenlenmiştir.
Bu noktada ifade edilmelidir ki, bu tedbirleri gerektiren durumlar sadece örtülü kazanç
aktarımının yapıldığı haller değildir. Örtülü kazanç aktarımı halleri ile bu malvarlığını azaltıcı işlemler
çoğu kez birbirleri ile örtüşecek olmakla birlikte, her zaman aynı değildir. Örtülü kazanç aktarımı
halinde alınabilecek tedbirleri düzenleyen SPKn md. 94 hükmünde de kendine özgü olarak öngörülen
tedbirlerin yanında malvarlığını azaltıcı işlemlere ilişkin tedbirlere atıf yapıldığı görülmektedir.
İhraççıların kanuna, sermaye piyasası mevzuatına, esas sözleşme ve fon iç tüzüğü hükümlerine,
işletme maksat ve mevzuuna aykırı işlemleri sebebiyle sermayesini yahut malvarlığının azalmasına veya
kaybına yol açıldığının tespiti halinde Kurul,
a) 6102 sayılı TTK hükümleri saklı kalmak kaydıyla ilgililerden aykırılıkların giderilmesi için
tedbir almasını ve öngörülen işlemleri yapmasını istemeye ve gerektiğinde durumu ilgili mercilere
intikal ettirmeye,
b) Bu durum ve işlemlerin hukuka aykırılığının Kurulca tespiti tarihinden itibaren üç ay ve her
hâlde durum ve işlemin vukuu tarihinden itibaren üç yıl içinde iptal davası ve beş yıl içinde butlan veya
yokluğun tespiti davası açmaya,
c) Bu durum ve işlemlerin mevcudiyetinin ilk derece mahkeme kararı ile tespit edilmesi veya
bu karar beklenmeksizin Kurulun talebi üzerine mahkeme tarafından karar verilmesi hâlinde bu
işlemlerde sorumluluğu bulunanların
• İmza yetkilerini kaldırmaya,
• İlgililer hakkında suç duyurusunda bulunulması hâlinde, yargılama sonuçlanıncaya kadar
ilgilileri görevden almaya ve
• Yapılacak ilk genel kurul toplantısına kadar görevden alınan yönetim kurulu üyelerinin yerine
52
yenilerini atamaya,
yetkilidir.
➢ Örtülü kazanç aktarımında uygulanacak tedbirler
Yukarıda açıklanan ihraççıların hukuka aykırı işlemleri ile sermayeyi/malvarlığını azaltıcı
işlemlerinde uygulanabilecek tedbirler örtülü kazanç aktarımı hallerinde de uygulanır.
Örtülü kazanç aktarımı hallerinde Kurul ayrıca,
a) Örtülü kazanç aktarımına konu halka açık ortaklık, kolektif yatırım kuruluşları ile bunların
bağlı ortaklık ve iştiraklerinden denetleme sonuçlarının Kurulca belirlenecek usul ve esaslar dâhilinde
ortaklara duyurulmasını istemeye,
b) Kurulca belirlenen tutarın tayin edilen süre içerisinde iadesi için dava açmaya
yetkilidir.
➢ Kayıtlı sermaye sisteminde uygulanacak tedbirler
Yukarıda bahsedildiği üzere kayıtlı sermaye sisteminin uygulandığı durumlarda, normal
koşullar altında genel kurul tarafından alınabilecek bazı kararlar yönetim kurulunca alınabilmektedir.
Hukukumuzda yönetim kurulu kararları aleyhine iptal davası açılması öngörülmemiştir. Ancak kayıtlı
sermaye sisteminde yönetim kurulunun sistem içerisinde aldığı kararların iptali için dava açılması
mümkündür.
İşte, kayıtlı sermaye sisteminde Kurul’un da söz konusu yönetim kurulu kararlarının iptali için
dava açma ve bu kararların icrasının geri bırakılmasını isteme yetkisi bulunmaktadır.
➢ Sermaye piyasası kurumlarının hukuka aykırı faaliyet ve işlemlerinde uygulanacak
tedbirler
Sermaye piyasası kurumlarının mevzuat, Kurulca belirlenen standartlar, esas sözleşme ve fon iç
tüzüğü hükümlerine aykırı faaliyetlerinin tespit edilmesi hâlinde, Kurul,
1) ilgililerden aykırılıkların Kurulca belirlenen bir sürede giderilmesini istemeye,
2) kanuna, işletme amaç ve ilkelerine uygunluğun sağlanmasını istemeye,
3) ya da doğrudan bu kurumların,
• faaliyetlerinin kapsamını sınırlandırmaya veya geçici olarak durdurmaya,
• tamamen veya belirli sermaye piyasası faaliyetleri itibarıyla yetkilerini iptal etmeye,
4) ya da öngöreceği diğer her türlü tedbiri almaya
yetkilidir.
Ayrıca Kurul, hukuka aykırı faaliyet veya işlemlerde sorumluluğu tespit edilen yöneticilerin ve
çalışanların,
a) sahip oldukları lisansları geçici veya sürekli olarak iptal etmeye,
b) haklarında suç duyurusunda bulunulması kararından itibaren yargılama sonuçlanıncaya kadar
imza yetkilerini sınırlandırmaya veya kaldırmaya,
c) hukuka aykırılıkta veya gerçekleştirilen işlemlerde sorumluluğu mahkeme kararıyla tespit
edilen yönetim kurulu üyelerini görevden almaya ve yapılacak ilk genel kurul toplantısına kadar
yerlerine yenilerini atamaya
yetkilidir.
Diğer taraftan 7061 sayılı Kanun’la SPKn’nda düzenlenen kitle fonlamasına ilişkin hükümler
uyarınca, kitle fonlama platformlarının hukuka aykırı faaliyet ve işlemlerinde uygulanacak tedbirler için
yukarıda yer verilen hükümler kıyasen uygulanır.
53
➢ Sermaye piyasası kurumlarının mali durumlarının bozulması halinde uygulanacak
tedbirler
Sermaye piyasası kurumlarının sermaye yeterliliği yükümlülüklerini sağlayamadığı, sermaye
piyasası faaliyetlerinden kaynaklanan nakit ödeme ve finansal araç teslim yükümlülüklerini yerine
getiremediği veya kısa sürede yerine getiremeyeceği ya da bunlardan bağımsız olarak mali yapılarının
ciddi surette zayıflamakta olduğu ya da mali durumunun taahhütlerini karşılayamayacak kadar
zayıflamış olduğunun tespiti hâlinde, Kurul,
1) üç ayı geçmemek üzere verilecek uygun süre içinde mali yapılarının güçlendirilmesini
istemeye,
2) ya da herhangi bir süre vermeksizin doğrudan bu kurumların faaliyetlerini geçici olarak
durdurmaya,
3) tamamen veya belirli sermaye piyasası faaliyetleri itibarıyla yetkilerini kaldırmaya,
4) yatırımcıları tazmin kararı vermeye,
5) sorumluluğu tespit edilen yöneticilerin ve çalışanların
• sahip oldukları lisansları geçici veya sürekli olarak iptal etmeye,
• imza yetkilerini sınırlandırmaya veya kaldırmaya ve gerektiğinde yönetim kurulu üyelerini
görevden almaya ve yapılacak ilk genel kurul toplantısına kadar yerlerine yenilerini atamaya,
6) bu kurumların tedricî tasfiyelerine karar vermeye,
7) tedrici tasfiyenin bitmesini takiben gerektiğinde veya tedricî tasfiyeye gitmeksizin doğrudan
iflaslarını istemeye,
8) gerekli gördüğü diğer tedbirleri almaya
yetkilidir.
➢ Tedrici tasfiye ve iflas durumlarında uygulanacak tedbirler
Kurul, sermaye piyasası kurumlarının iflası veya SPKn md. 86 uyarınca tedricî tasfiyeye girmesi
durumlarında, yukarıda açıklandığı şekilde SPKn md. 97 uyarınca ilgili sermaye piyasası kurumunun
mali durumunun bozulmasında sorumlulukları tespit edilmiş bulunmak kaydıyla,
1) doğrudan veya dolaylı yüzde onundan fazla paya sahip ortaklarının,
2) görevden ayrılmış olan veya görevde bulunan, yönetim kurulu üyelerinin ve imzaya yetkili
yöneticilerinin,
3) portföy yönetim şirketi yöneticilerinin,
4) konut finansmanı fonları ile varlık finansmanı fonlarının fon kurulu üyelerinin
şahsen iflaslarını istemeye yetkilidir.
➢ İzinsiz sermaye piyasası faaliyetinde uygulanacak tedbirler
İzinsiz sermaye piyasası faaliyetinde bulunulduğunu tespit etmesi halinde, Kurul,
1) söz konusu faaliyetin durdurulması için gerekli her türlü tedbiri almaya,
2) her türlü hukuki ve cezai sorumluluk saklı kalmak kaydıyla, izinsiz sermaye piyasası faaliyet
ve işlemlerinin doğurduğu sonuçların iptali ve nakit ya da sermaye piyasası araçlarının hak sahiplerine
iadesi için dava açmaya,
yetkilidir.
İzinsiz sermaye piyasası faaliyetinde bulunan gerçek ve tüzel kişiler ile Kurulca bu konuda
sorumluluğu tespit edilen ortak ve yöneticiler hakkında, söz konusu faaliyetlerden doğan zararın
kesinleşmiş olması şartı aranmaksızın, Kanun’un 96’ncı maddesinin ikinci fıkrasındaki yaptırımlar da
uygulanabilir.
54
İzinsiz sermaye piyasası faaliyetlerinin, internet aracılığı ile yürütüldüğü tespit edildiğinde;
internet aracılığıyla yapılan yayınlarla ilgili olarak içeriğin çıkarılmasına ve/veya erişimin
engellenmesine Kurul tarafından karar verilir. Karar uygulanmak üzere Erişim Sağlayıcıları Birliğine
gönderilir.
Diğer taraftan 7061 sayılı Kanun’la SPKn’nda düzenlenen kitle fonlamasına ilişkin hükümler
uyarınca, Kuruldan izin alınmaksızın kitle fonlama platformları aracılığıyla halktan para toplandığına
veya Türkiye’de yerleşik kişilere yönelik olarak internet aracılığıyla yurt dışında kaldıraçlı işlem ve
kaldıraçlı işlemlerle aynı hükümlere tabi olduğu belirlenen türev araç işlemleri yaptırıldığına ilişkin bilgi
edinilmesi halinde, internet aracılığıyla yapılan yayınlarla ilgili olarak içeriğin çıkarılmasına ve/veya
erişimin engellenmesine Kurul tarafından karar verilir. Karar uygulanmak üzere Erişim Sağlayıcıları
Birliğine gönderilir.
➢ Kripto varlık hizmet sağlayıcıların faaliyetlerinde uygulanacak tedbirler
Kripto varlık hizmet sağlayıcıların hukuka aykırı faaliyet ve işlemlerinde uygulanacak tedbirler
için sermaye piyasası kurumlarının hukuka aykırı faaliyet veya işlemlerinde uygulanacak tedbirler
(SPKn md. 96), izinsiz kripto varlık hizmet sağlayıcılığı faaliyetinde uygulanacak tedbirler için izinsiz
sermaye piyasası faaliyetinde uygulanacak tedbirler (SPKn md. 99), izinsiz kripto varlık hizmet
sağlayıcılığı faaliyetinde bulunanların ilan, reklam ve açıklamaları ile her türlü ticari iletişimlerine
ilişkin olarak kanuna aykırı ilan, reklam ve açıklamalarda uygulanacak tedbirler (SPKn md.100)
uygulanır. Yurt dışında yerleşik platformlar tarafından Türkiye’de yerleşik kişilere yönelik faaliyette
bulunulması ya da Kurulca yapılacak düzenlemeler kapsamında kripto varlıklara ilişkin yasaklanmış bir
faaliyetin Türkiye’de yerleşik kişilere sunulması da izinsiz kripto varlık hizmet sağlayıcılığı sayılır. Yurt
dışında yerleşik platformlar tarafından Türkiye’de iş yeri açılması, Türkçe internet sitesi oluşturulması,
sunulan kripto varlık hizmetlerine ilişkin olarak doğrudan ve/veya Türkiye’de yerleşik kişi ya da
kurumlar aracılığıyla tanıtım ve pazarlama faaliyetlerinde bulunulması durumlarından herhangi birinin
varlığı hâlinde faaliyetlerin Türkiye’de yerleşik kişilere yönelik olduğu kabul edilir. Faaliyetlerin
Türkiye’de yerleşik kişilere yönelik olduğunun tespitine ilişkin ilave kıstaslar Kurul tarafından
belirlenebilir.
➢ Piyasa bozucu eylemler, bilgi suistimali ve piyasa dolandırıcılığı incelemelerinde
uygulanacak tedbirler
Piyasa bozucu eylemler, bilgi suistimali ve piyasa dolandırıcılığı suçlarıyla ilgili olarak alınacak
tedbirler sayma usulü ile belirtilmiştir. Burada yeni bazı tedbirler öngörülmüş, bir kısmında ise fiilen
uygulanan konular açıkça yasada belirtilmiştir.
Söz konusu suçları işlediklerine dair makul şüphe bulunan gerçek ve tüzel kişiler ile bunların
yetkilileri ile ilgili sermaye piyasası araçlarına ilişkin olarak, Kurul,
1) borsalarda geçici veya sürekli olarak işlem yapılmasının yasaklanması,
2) takas yöntemlerinin değiştirilmesi,
3) kredili alım, açığa satış, ödünç alma ve verme işlemlerine ilişkin sınırlamalar getirilmesi,
4) teminat yükümlülüğü getirilmesi veya yükümlülüğün değiştirilmesi,
5) farklı pazar veya piyasalarda işlem görmesi veya farklı işlem esaslarının belirlenmesi,
6) piyasa verilerinin dağıtım kapsamının sınırlanması,
7) işlem veya pozisyon limiti getirilmesi,
dâhil piyasanın etkin ve sağlıklı işleyişini teminen gerekli her türlü tedbiri almaya yetkilidir.
Piyasa bozucu eylemler, bilgi suistimali ve piyasa dolandırıcılığı kapsamında gerçekleştirilen
inceleme ve denetimler kapsamında, Kurulca internet aracılığıyla yapılan yayınlarla ilgili olarak içeriğin
çıkarılmasına ve/veya erişimin engellenmesine karar verilebilir. Bu durumda karar uygulanmak üzere
Erişim Sağlayıcıları Birliğine gönderilir.
Bilgi suistimali ve piyasa dolandırıcılığı suçlarını teşkil ettiğine dair herhangi bir bilgi veya
55
şüpheyi gerektirecek bir hususun bulunması halinde, yatırım kuruluşları ile Kurulca belirlenecek
sermaye piyasası kurumları bu durumu gecikmeksizin Kurula bildirmekle yükümlü kılınmışlardır.
Bu yolla Kurula bildirimde bulunanlar, mahkeme, savcılık ve Mali Suçları Araştırma Kurulu
Başkanlığı dışında, işleme taraf olanlar dâhil hiçbir üçüncü kişi, kurum ve kuruluşa, özel kanunlarında
hüküm bulunsa dahi, söz konusu bildirim ve bildirimde bulunulanlar hakkında bilgi veremez.
Sermaye Piyasasında Yaptırımlar
1.1.4.4.8.1. Yaptırımların Genel Düzeni
6362 sayılı SPKn md. 1 hükmü uyarınca bu Kanunun amaçlarından biri sermaye piyasalarının
denetlenmesidir. Kurul, kendi görev ve yetkiler dâhilinde bu piyasada düzenleme yapmak ve söz konusu
düzenlemelerin uygulanmasını denetlemek ve karşılaştığı hukuka aykırılıkların yaptırıma bağlanması
için gerekenleri yapmakla yükümlüdür. SPKn ile getirilen yaptırımlar iki türlüdür. Bunlardan birincisi
yukarıda belirtilen Kurul tarafından alınan tedbirlerdir. SPKn ile Kurul’a tanınan tedbir alma yetkisi ile
tedbirlerin etkin bir şekilde kullanılması mümkün olmaktadır. Ancak asıl yaptırımlar Kurul’un hukuka
aykırı fiilleri gerçekleştirenler hakkında Cumhuriyet Savcılıklarına suç duyurusunda bulunması yahut
idari para cezası tesis etmesidir. Aşağıda bu konulardaki hükümler incelenmektedir.
1.1.4.4.8.2. Sermaye Piyasasına Özgü Temel Suç Tipleri
6362 sayılı SPKn içerisinde bu piyasalara özgü bir takım suç tipleri öngörülmüştür. Söz konusu
suç tiplerine uygulanacak ceza miktarları da Kanun içerisinde düzenlenmiştir. Yaptırıma bağlanan suç
tiplerinin bazıları sadece SPKn içerisinde düzenlenmiş iken, bazı eylemler Türk Ceza Kanunu’nda
(TCK) yer alan suç tiplerine girdiği ifade edilmek suretiyle düzenlenmiştir.
Bunlardan bazılarının cezası ise genel hükümler niteliğindeki TCK hükümlerindeki bir suç
tipine girdiğinin ifade edilmesi suretiyle atıf yoluyla belirtilmiştir.
SPKn içerisindeki suç tipleri şunlardır:
- Bilgi suistimali
- Piyasa dolandırıcılığı
- Usulsüz halka arz ve izinsiz sermaye piyasası faaliyeti
- İzinsiz kripto varlık hizmet sağlayıcılığı faaliyeti
- Güveni kötüye kullanma ve sahtecilik
- Kripto varlık hizmet sağlayıcıda zimmet
- Bilgi ve belge vermeme, denetimin engellenmesi
- Yasal defterlerde, muhasebe kayıtlarında ve finansal tablo ve raporlarda usulsüzlük
- Sır saklama yükümlülüğünü ihlal
Sermaye piyasası suçları ile ilgili olarak 2499 sayılı mülga SPKn uygulamasında da geçerli olan
bir takım usule dair prosedürlerin uygulanmasına devam edilmiştir. Bu kapsamda, 6362 sayılı SPKn
içerisinde tanımlanan veya atıfta bulunulan suçlardan dolayı soruşturma yapılması Kurul’un
Cumhuriyet Başsavcılıkları nezdinde yapacağı yazılı başvuruya bağlıdır. Bu başvuru muhakeme
şartıdır. Bu nedenle, söz konusu başvuru olmaksızın yapılan yargılama yahut soruşturmaya devam
edilemez. Ayrıca söz konusu başvuru üzerine açılan kamu davasında iddianamenin kabulü ile Kurul
katılan sıfatını kazanır.
a. Bilgi Suistimali
Bilinen adıyla içeriden öğrenenlerin ticareti suçu, 6362 sayılı SPKn md. 106 hükmünde bilgi
suistimali olarak adlandırılmıştır (bkz. madde kenar başlığı). Anılan maddede, AB düzenlemeleri de
dikkate alınarak suç kapsamlı olarak yeniden tanımlanmış ve suçun faili olabilecekler sayılmıştır.
Maddede AB düzenlemelerinden hareketle içsel bilgi tanımı yapılmış ve içsel bilgileri kullanmak
56
suretiyle menfaat temin edilmesi cezai yaptırıma tabi tutulmuştur.
Yeni düzenleme ile içsel bilgilerin kamuya açıklanmadan önce gerekli şekilde korunması ve bu
bilgiler çerçevesinde üçüncü kişiler lehine haksız menfaat sağlanmasının önlenmesi ve caydırıcılık esas
alınmıştır.
Buna göre, doğrudan ya da dolaylı olarak sermaye piyasası araçları ya da ihraççılar hakkında,
ilgili sermaye piyasası araçlarının fiyatlarını, değerlerini veya yatırımcıların kararlarını etkileyebilecek
nitelikteki ve henüz kamuya duyurulmamış bilgilere dayalı olarak ilgili sermaye piyasası araçları için
alım ya da satım emri veren veya verdiği emri değiştiren veya iptal eden ve bu suretle kendisine veya
bir başkasına menfaat temin eden;
1) ihraççıların veya bunların bağlı veya hâkim ortaklıklarının yöneticileri,
2) ihraççıların veya bunların bağlı veya hâkim ortaklıklarında pay sahibi olmaları nedeniyle bu
bilgilere sahip olan kişiler,
3) iş, meslek ve görevlerinin icrası nedeniyle bu bilgilere sahip olan kişiler,
4) bu bilgileri suç işlemek suretiyle elde eden kişiler,
5) sahip oldukları bilginin bu fıkrada belirtilen nitelikte bulunduğunu bilen veya ispat edilmesi
hâlinde bilmesi gereken kişiler,
üç yıldan beş yıla kadar hapis veya adli para cezası ile cezalandırılırlar. Ancak, bu suçtan dolayı adli
para cezasına hükmedilmesi hâlinde verilecek ceza elde edilen menfaatin iki katından az olamaz.
Görüldüğü gibi 6362 sayılı SPKn’nda suçun cezai yaptırımı “hapis veya adli para cezası”
denilerek alternatif şekilde düzenlenmiştir. Yine düzenlemede dikkat çeken bir diğer husus, verilecek
adli para cezasının doğrudan doğruya menfaat miktarına bağlanmış olmasıdır. Bu düzenleme şekli,
ekonomik suça ekonomik ceza yaklaşımının bir yansıması olarak değerlendirilebilir.
b. Piyasa Dolandırıcılığı
Manipülasyon olarak bilinen suç tipi ise "Piyasa Dolandırıcılığı," adı altında 6362 sayılı SPKn
md. 107 hükmünde düzenlenmiştir. Bu suç tipi AB Direktifi dikkate alınarak yeniden kaleme alınmış,
bu çerçevede, bilgi bazlı piyasa dolandırıcılığına sermaye piyasası araçlarının fiyatlarının yanı sıra
değerlerini ve yatırım kararlarını etkileyebilme hususları eklenmiş; işleme dayalı piyasa
dolandırıcılığında ise emir verme, emir iptal etme, emir değiştirme ve hesap hareketi gerçekleştirmenin
de ilgili suç kapsamında olduğu ifade edilmiştir. Buna göre:
a) Sermaye piyasası araçlarının fiyatlarına, fiyat değişimlerine, arz ve taleplerine ilişkin olarak
yanlış veya yanıltıcı izlenim uyandırmak amacıyla alım veya satım yapanlar, emir verenler, emir iptal
edenler, emir değiştirenler veya hesap hareketleri gerçekleştirenler üç yıldan beş yıla kadar hapis ve beş
bin günden on bin güne kadar adli para cezası ile cezalandırılırlar. Verilecek olan adli para cezasının
miktarı, suçun işlenmesi ile elde edilen menfaatten az olamaz.
b) Sermaye piyasası araçlarının fiyatlarını, değerlerini veya yatırımcıların kararlarını etkilemek
amacıyla yalan, yanlış veya yanıltıcı bilgi veren, söylenti çıkaran, haber veren, yorum yapan veya rapor
hazırlayan ya da bunları yayan ve bu suretle menfaat sağlayanlar üç yıldan beş yıla kadar hapis ve beş
bin güne kadar adli para cezası ile cezalandırılırlar.
Piyasa dolandırıcılığında etkin pişmanlık hükmü öngörülerek bu suçla elde edilen menfaatin
yeniden ekonomiye kazandırılması da temin edilmiştir. Buna göre, soruşturma başlamadan önce piyasa
dolandırıcılığı tanımına giren fiillerde bulunanların elde ettikleri menfaatin iki katını Hazineye
ödemeleri halinde bu suçtan dolayı cezaya hükmolunmayacağı, bu tutarın soruşturma başladıktan sonra
Hazineye ödenmesi halinde ise verilecek cezanın yarısının indirileceği, kovuşturma evresinde hüküm
verilinceye kadar ödediği takdirde, verilecek cezanın üçte biri oranında indirileceği düzenlenmiştir.
c. Bilgi Suistimali ve Piyasa Dolandırıcılığı Sayılmayan Haller
Sermaye piyasasında gerçekleşen özellikli bazı işlemler ve durumlar da dikkate alınarak, 6362
sayılı SPKn md. 108 hükmünde bilgi suistimali ve piyasa dolandırıcılığı sayılmayan haller ayrı bir
57
madde olarak düzenlenmiştir. Buna göre:
Aşağıdaki hâller bilgi suistimali veya piyasa dolandırıcılığı sayılmaz:
a) TCMB ya da yetkilendirilmiş başka bir resmî kurum veya bunlar adına hareket eden kişiler
tarafından para, döviz kuru, kamu borç yönetim politikalarının uygulanması veya finansal istikrarın
sağlanması amacıyla işlem yapılması
b) Kurul düzenlemelerine göre uygulanan geri alım programları, çalışanlara pay edindirme
programları ya da ihraççı veya bağlı ortaklığının çalışanlarına yönelik diğer pay tahsis edilmesi
c) Kurulun fiyat istikrarını sağlayıcı işlemlere ve piyasa yapıcılığına ilişkin düzenlemelerine
uygun olarak icra edilmeleri kaydıyla, münhasıran bu araçların piyasa fiyatının önceden belirlenmiş bir
süre için desteklenmesi amacıyla sermaye piyasası araçlarının alım veya satımının yapılması yahut emir
verilmesi veya emir iptal edilmesi.
d. Usulsüz Halka Arz ve İzinsiz Sermaye Piyasası Faaliyetinde Bulunma
6362 sayılı SPKn md. 109 hükmünde iki farklı suç birlikte düzenlenmiştir. Usulsüz halka arz
ve izinsiz sermaye piyasası faaliyetinde bulunma tipik sermaye piyasası suçları arasında yer almaktadır.
Hükmün ilk fıkrasında yaptırıma bağlanan usulsüz halka arz eylemi iki şekilde
gerçekleştirilebilir. Buna göre,
- onaylı izahname yayımlama yükümlülüğünü yerine getirmeksizin sermaye piyasası araçlarını
halka arz edenler,
- onaylı ihraç belgesi olmaksızın sermaye piyasası araçlarını satanlar
iki yıldan beş yıla kadar hapis ve beş bin günden on bin güne kadar adli para cezası ile cezalandırılır.
6362 sayılı SPKn md. 4 hükmünde izahname hazırlama yükümlülüğü ve Kurulca onaylanması
zorunluluğu düzenlenmiştir. Buna göre sermaye piyasası araçlarının halka arz edilebilmesi veya borsada
işlem görebilmesi için izahname düzenlenmesi ve Kurula onaylattırılması gerekmektedir. Bu
yükümlülük yerine getirilmeden halka arz gerçekleştirilmesi 6362 sayılı SPKn md. 109/1 uyarınca suç
sayılmış ve cezai yaptırıma bağlanmıştır.
Öte yandan, 6362 sayılı SPKn md. 11/1 hükmünde sermaye piyasası araçlarının halka arz
edilmeksizin ihraç edilmesi halinde, izahname yerine, ihraç belgesi hazırlanması ve bunun Kurulca
onaylanması gerektiği düzenlenmiştir. İşte, halka arzın gerçekleştirilmediği bu durumlarda anılan
yükümlülük yerine getirilmeden sermaye piyasası araçlarının satışının yapılması, 6362 sayılı SPKn md.
109/1 hükmü uyarınca suç teşkil etmektedir.
6362 sayılı SPKn md. 109 hükmünde düzenlenen ikinci suç tipi ise, ikinci fıkrada düzenlenen,
izinsiz sermaye piyasası faaliyetinde bulunmaktır. Anılan hükümde,
“Sermaye piyasasında izinsiz olarak faaliyette bulunanlar iki yıldan beş yıla kadar hapis ve beş
bin günden on bin güne kadar adli para cezası ile cezalandırılırlar. Bu kişiler, bu suçun icrası
kapsamında aynı zamanda birinci fıkrada tanımlanan suçu da işledikleri takdirde, sadece bu fıkrada
tanımlanan suçtan dolayı cezaya hükmedilir ve ceza yarı oranında artırılır.”
denilmektedir.
Örneğin, 6362 sayılı SPKn md. 39/1 hükmü uyarınca yatırım hizmet ve faaliyetinin düzenli
uğraşı, ticari veya mesleki faaliyet olarak icra edilebilmesi için Kurulca izin alınması gerektiği
düzenlenmiştir. Söz konusu faaliyetin izin alınmadan icra edilmesi, bahsi geçen hüküm uyarınca suç
teşkil etmektedir.
e. İzinsiz kripto varlık hizmet sağlayıcılığı faaliyeti
6362 sayılı SPKn md. 109/A hükmünde izinsiz kripto varlık hizmet sağlayıcılığı faaliyeti
düzenlenmiş olup, izin almaksızın kripto varlık hizmet sağlayıcı olarak faaliyet yürüttüğü tespit edilen
gerçek kişiler ve tüzel kişilerin yetkilileri üç yıldan beş yıla kadar hapis ve beş bin günden on bin güne
kadar adli para cezası ile cezalandırılırlar.
58
f. Güveni Kötüye Kullanma ve Sahtecilik
➢ Güveni kötüye kullanma
6362 sayılı SPKn md. 110/1 hükmünde suç teşkil eden eylemler üç bent halinde sayılmış ve bu
eylemlerin TCK 155’inci maddesinde düzenlenen güveni kötüye kullanma suçunun nitelikli halini
oluşturacağı hükme bağlanmıştır. Ancak verilecek cezanın, TCK md.155/2 hükmündeki alt sınırdan
farklı olarak, üç yıldan az olamayacağı belirtilmiştir.
Buna göre, aşağıdaki fiiller güveni kötüye kullanma suçunun nitelikli hâlini oluşturmaktadır:
a) Yatırım kuruluşuna, 58’inci madde kapsamındaki fon kuruluna ve 59’uncu madde
kapsamındaki teminat sorumlularına; sermaye piyasası faaliyetleri sebebiyle veya emanetçi sıfatıyla
veya idare etmek için veya teminat olarak veya her ne nam altında olursa olsun, kayden veya fiziken
tevdi veya teslim edilen sermaye piyasası araçları, nakit ve diğer her türlü kıymeti kendisinin veya
başkasının menfaatine satmak, kullanmak, rehnetmek, gizlemek veya inkâr etmek,
b) Yönetim, denetim veya sermaye bakımından dolaylı veya dolaysız olarak ilişkili bulunduğu
diğer bir teşebbüs veya şahısla emsallerine göre bariz şekilde farklı fiyat, ücret ve bedel uygulamak,
örtülü işlemlerde bulunarak halka açık ortaklıkların kârını veya mal varlığını azaltmak,
c) Halka açık ortaklıklar ve kolektif yatırım kuruluşları ile bunların iştirak ve bağlı
ortaklıklarının, yönetim, denetim veya sermaye bakımından doğrudan veya dolaylı olarak ilişkide
bulundukları gerçek veya tüzel kişiler ile emsallerine uygunluk, piyasa teamülleri, ticari hayatın basiret
ve dürüstlük ilkelerine aykırı olarak farklı fiyat, ücret, bedel, şartlar içeren anlaşmalar veya ticari
uygulamalar yapmak veya işlem hacmi üretmek gibi işlemlerde bulunarak kârlarını veya malvarlıklarını
azaltmak veya kârlarının veya malvarlıklarının artmasını engellemek.
Görüldüğü üzere, örtülü kazanç aktarımı yasağına uyulmaması, Kanun’daki diğer tedbirler
yanında cezai yaptırım ile de karşılanmaktadır. Burada dikkat edilmesi gereken husus, yukarıda (b) ve
(c) bentlerinde düzenlenen fiiller, aktif bir hareketle gerçekleştirilen örtülü kazanç aktarımlarıdır. Diğer
bir ifadeyle, 6362 sayılı SPKn md. 21/1 hükmündeki örtülü kazanç aktarımı yasaklarının yaptırımı SPKn
md. 110 hükmünde düzenlenmiştir. Ancak 6362 sayılı SPKn 21/2 hükmünde ihmali/pasif yolla
gerçekleştirilebilecek bir takım eylemlerin de örtülü kazanç aktarımı sayılacağı ifade edilmiştir. İhmali
davranışla/pasif yolla işlenen örtülü kazanç aktarımı fiilleri SPKn md. 103/6 uyarınca idari para cezası
yaptırımına tabi tutulmuştur. Son olarak, yukarıda açıklandığı üzere, örtülü kazanç aktarımının işleniş
şekillerine göre tabi olduğu cezai yaptırım değişse de, örtülü kazanç aktarımı fiillerine ilişkin hukuki
sorumluluk ve alınacak tedbirler konusunda bir farklılık bulunmamaktadır.
Öte yandan, örtülü kazanç aktarımı suçunda da etkin pişmanlık müessesesine yer verilmiştir.
Buna göre, soruşturma başlamadan önce örtülü kazanç aktarımı suçu tanımına giren fiillerde
bulunanların 6362 sayılı SPKn md. 21/4 hükmü uyarınca örtülü aktarılan tutarı ortaklık yahut kolektif
yatırım kuruluşuna iade etmelerinin yanı sıra, bunun iki katı parayı Hazineye ödemeleri halinde bu
suçtan dolayı cezaya hükmolunmayacağı, söz konusu ödemeyi soruşturma başladıktan sonra yapmaları
halinde verilecek cezanın yarısının indirileceği, kovuşturma evresinde hüküm verilinceye kadar
ödedikleri takdirde ise, verilecek cezanın üçte biri oranında indirileceği düzenlenmiştir (SPKn
md.110/3).
➢ Sahtecilik
6362 sayılı SPKn’nun 110 uncu maddesinin ikinci fıkrasında özel bir sahtecilik suçu tipine yer
verilmiş olup, TCK’daki belgede sahtecilik suçundan mahkûmiyete bağlanan sonuçların bu suçta da
uygulama alanı bulacağı belirtilmiştir.
Anılan madde ve fıkra hükmü uyarınca, yatırım kuruluşu, 58 inci madde kapsamındaki konut
ve varlık finansmanı fon kurulu ve 59 uncu madde kapsamındaki ipotek ve varlık teminatlı menkul
kıymetlere ilişkin teminat sorumluları bünyesinde tutulan kayıtları bozan, yok eden, değiştiren veya
erişilmez kılan kişiler, iki yıldan beş yıla kadar hapis ve beş bin günden on bin güne kadar adli para
cezası ile cezalandırılırlar. Ancak 5237 sayılı TCK’nun belgede sahtecilik suçuna ilişkin hükümlerinden
59
mahkûmiyete bağlanan kanuni sonuçlar, bu suçtan mahkûm olanlar hakkında da uygulanır.
g. Kripto varlık hizmet sağlayıcılarda zimmet
SPKn 110/A maddesinde kripto varlık hizmet sağlayıcılarda zimmet suçu düzenlenmiştir.
Kripto varlık hizmet sağlayıcı görevi nedeniyle kendisine tevdi edilmiş olan veya koruma,
saklama ve gözetimiyle yükümlü olduğu para veya para yerine geçen evrak veya senetleri, diğer malları
veya kripto varlıkları kendisinin ya da başkasının zimmetine geçiren kripto varlık hizmet sağlayıcı
yönetim kurulu başkan ve üyeleri ile diğer mensupları, sekiz yıldan on dört yıla kadar hapis ve beş bin
güne kadar adli para cezası ile cezalandırılacakları gibi kripto varlık hizmet sağlayıcının zararını tazmine
mahkûm edilirler.
Suçun, zimmetin açığa çıkmamasını sağlamaya yönelik hileli davranışlarla işlenmesi hâlinde
faile on dört yıldan yirmi yıla kadar hapis ve yirmi bin güne kadar adli para cezası verilir. Ancak, adli
para cezasının miktarı kripto varlık hizmet sağlayıcının ve müşterilerinin uğradığı zararın üç katından
az olamaz.
Faaliyet izni kaldırılan bir kripto varlık hizmet sağlayıcının; hukuken veya fiilen yönetim veya
kontrolünü elinde bulundurmuş olan gerçek kişi ortaklarının, kripto varlık hizmet sağlayıcının ya da
müşterilerinin kaynaklarını, her ne suretle olursa olsun kripto varlık hizmet sağlayıcının emin bir şekilde
çalışmasını tehlikeye düşürecek şekilde doğrudan veya dolaylı olarak kendilerinin veya başkalarının
menfaatlerine kullandırmak suretiyle, kripto varlık hizmet sağlayıcıyı veya müşterilerini zarara
uğratmaları zimmet olarak kabul edilir. Bu fiilleri işleyenler hakkında on iki yıldan yirmi iki yıla kadar
hapis ve yirmi bin güne kadar adli para cezasına hükmolunur; ancak, adli para cezasının miktarı kripto
varlık hizmet sağlayıcının ve müşterilerinin uğradığı zararın üç katından az olamaz. Ayrıca, meydana
gelen zararın müteselsilen ödettirilmesine karar verilir. Bu paragraf kapsamındaki suçtan dolayı
soruşturma ve kovuşturmalar Kurulun yazılı bildirimi üzerine veya gecikmesinde sakınca görülen
hâllerde resen Cumhuriyet savcılarınca yapılır ve Kurul haberdar edilir. Başvuru üzerine kamu davası
açılması hâlinde iddianamenin kabulü ile birlikte, bir örneği Kurula tebliğ edilir ve Kurul aynı zamanda
katılan sıfatını kazanır.
SPKn md 110/B’de kripto varlıklara ilişkin şahsi sorumluluk düzenlenmiş olup, kripto varlık
hizmet sağlayıcının yukarıda verilen SPKn 110/A maddesi kapsamında zimmet sayılan karar ve işlemler
gerçekleştirdiği tespit edilen yönetim kurulu başkan ve üyeleri, diğer mensupları, hukuken veya fiilen
yönetim veya kontrolünü elinde bulundurmuş olan gerçek kişi ortaklarının müşterilere verdikleri zararla
sınırlı olarak zimmete geçirildiği tespit edilen tutardan öncelikli olarak karşılanmasını sağlamak
amacıyla şahsi sorumlulukları yoluna gidilerek, Kurulun talebi üzerine doğrudan şahsen iflaslarına
mahkemece karar verilebilir.
h. Yasal Defterlerde, Muhasebe Kayıtlarında ve Finansal Tablo ve Raporlarda Usulsüzlük
Bu hususta iki suç tipi öngörülmüştür. 6362 sayılı SPKn md. 112/1 hükmüne göre, kasıtlı olarak;
a) kanunen tutmakla yükümlü oldukları defter ve kayıtları usulüne uygun tutmayanlar,
b) saklamakla yükümlü oldukları defter ve belgeleri kanuni süresince saklamayanlar,
altı aydan iki yıla kadar hapis ve beş bin güne kadar adli para cezası ile cezalandırılırlar.
Kanunen tutulmakla yükümlü olunan defterler arasında yevmiye, defteri kebir ve envanter
defteri gösterilebilir. Hükümde söz konusu defterlerin sadece tutulmaması değil, usulüne uygun
tutulmaması da cezalandırılmaktadır. Defter ve belgeleri saklama yükümlülüğüne örnek olarak ise,
SPKn md. 21/3 hükmündeki halka açık ortaklıkların, ilişkili taraflarıyla gerçekleştirdikleri işlemlerin
emsallerine, piyasa teamüllerine, ticari hayatı basiret ve dürüstlük ilkelerine uygun şartlarda
gerçekleştirildiğini tevsik eden belgeleri en az sekiz yıl süreyle saklama yükümlülüğü gösterilebilir.
Söz konusu suçun kasten işlenmesi gerekliliğine dikkat edilmelidir.
6362 sayılı SPKn md. 112 hükmündeki diğer bir suç tipi ise finansal tablo ve muhasebe
kayıtlarına ilişkindir. Anılan hükme göre, kasıtlı olarak;
1) finansal tablo ve raporları gerçeği yansıtmayan şekilde düzenleyenler,
60
2) gerçeğe aykırı hesap açanlar,
3) kayıtlarda her türlü muhasebe hilesi yapanlar,
4) yanlış veya yanıltıcı bağımsız denetim ve değerleme raporu düzenleyenler ile
düzenlenmesini sağlayan ihraççıların sorumlu yönetim kurulu üyeleri veya sorumlu yöneticileri
5237 sayılı Türk Ceza Kanunu’nun ilgili hükümlerine göre cezalandırılırlar.
Bahsi geçen suçların TCK’nun hangi hükümlerine göre cezalandırılacağı açıkça
belirtilmemiştir. Ancak hükümde, özel belgede sahtecilik suçundan dolayı ceza verilebilmesi için sahte
belgenin kullanılmış olma şartının aranmayacağı ve yatırım kuruluşlarının TCK md. 244 hükmündeki
banka veya kredi kurumu arasında sayılacağı düzenlenmiştir. Bu çerçevede, en azından anılan hükümde
atıf yapılan TCK’nundaki suç tipleri arasında, özel belgede sahtecilik ve bilişim sistemini engelleme,
bozma, verileri yok etme veya değiştirmenin bulunduğu söylenebilir.
i. Bilgi ve Belge Vermeme, Denetimin Engellenmesi
6362 sayılı SPKn md. 111 hükmünde düzenlenen bu suç Kurulca yapılan denetim ve
incelemelerin etkinliğini sağlamaya yöneliktir. Anılan hükümde iki farklı eylem tipine yer verilmiştir.
Buna göre,
a) Kurul veya SPKn’na göre görevlendirilenler tarafından istenilen bilgi, belge ve elektronik
ortamda tutulanlar dâhil kayıtların hiç veya istenilen şekliyle verilmemesi,
b) Kurul veya SPKn’na göre görevlendirilen kişilerin görevlerini yapmalarının engellenmesi
hallerinde, (a) bendindeki eylemi gerçekleştirenler için bir yıldan üç yıla kadar hapis, (b) bendindeki
eylemi gerçekleştirenler için altı aydan iki yıla kadar hapis cezası öngörülmüştür.
6362 sayılı SPKn md. 89/1 uyarınca, denetimle görevlendirilen personelin ilgili gerçek ve tüzel
kişilerden bu Kanun ve ilgili diğer mevzuatın sermaye piyasasına ilişkin hükümleriyle ilgili görecekleri
bilgi ve belgeleri istemeye, bunların vergi ile ilgili kayıtları dâhil olmak üzere tüm defter ve belgeleri
ile elektronik ortamda tutulanlar dâhil tüm kayıtlar ve sair bilgi ihtiva eden vasıtaları, bilgi sistemlerini
incelemeye, bunlara erişimin sağlanmasını istemeye ve bunların örneklerini almaya, işlem ve hesaplarını
denetlemeye, ilgililerden yazılı ve sözlü bilgi almaya, gerekli tutanakları düzenlemeye yetkili olduğu
düzenlenmiştir. Aynı hükmün ikinci fıkrasında, ilgililerin de Kurul personelinin bahsi geçen isteklerini
yerine getirmekle yükümlü oldukları düzenlenmiştir. İşte denetimle görevli Kurul personeli tarafından
denetim kapsamında istenen bilgi ve belgeleri vermeyenler ya da çeşitli fiil ve davranışları ile denetimi
engelleyenler hakkında, Kanun’un 111’inci maddesi kapsamında suç duyurusunda bulunulabilecektir.
j. Sır Saklama Yükümlülüğünü İhlal
6362 sayılı SPKn md. 90/2 hükmü uyarınca, Kurulca yapılan incelemelere konu olan kişiler ile
olay ve konu hakkında bilgi ve belge talep edilen kamu kurumları dâhil gerçek ve tüzel kişiler,
incelemenin varlığını ve niteliğini sır olarak saklamakla yükümlüdürler.
İşte, söz konusu yükümlülüğün ihlalini de kapsayacak şekilde, SPKn md. 113 hükmünde, sık
saklama yükümlülüğünü ihlal suçu düzenlenmiştir. Anılan hükümde,
“Kurul tarafından icra edilen inceleme veya denetim faaliyeti kapsamında istenen bilgi veya
belgelere ilişkin olarak başkalarına açıklamada bulunanlar bir yıldan üç yıla kadar hapis ve beş bin
güne kadar adli para cezası ile cezalandırılır.”
denilmektedir.
Yukarıda açıklandığı gibi, denetim ve inceleme kapsamında, SPKn md. 89/1 uyarınca Kurul
personeli tarafından istenilen her türlü bilgi ve belgenin sağlanması gerekmektedir. Böyle bir durumda,
istenilen bilgi ve belgelere ilişkin olarak başkalarına açıklamada bulunanlar hakkında hapis cezası
öngörülmüştür.
1.1.4.4.8.3. İdari Para Cezaları
Aşağıdaki hallerde 6362 sayılı SPKn md. 103/1 hükmü uyarınca Kurul’un idari para cezası
61
verme yetkisi bulunmaktadır:
6362 sayılı SPKn’nda yer alan yetkiler çerçevesinde, Kurulun,
- yaptığı düzenlemelere,
- belirlediği standart ve formlara ve
- aldığı genel ve özel nitelikteki kararlara
aykırı hareket eden kişilere Kurul tarafından yirmi bin Türk Lirasından iki yüz elli bin Türk Lirasına3
kadar idari para cezası verilir. Ancak, yükümlülüğe aykırılık dolayısıyla menfaat temin edilmiş olması
hâlinde verilecek idari para cezasının miktarı bu menfaatin iki katından az olamaz. Ancak, tüzel kişilere,
aykırılığın ağırlığı ve etkilediği mağdur sayısı dikkate alınarak, yukarıda yer alan asgari miktardan az
olmamak üzere aykırılık tarihinden önceki son bağımsız denetimden geçmiş yıllık finansal tablolarında
yer alan brüt satış hasılatının %1’i ile vergi öncesi kârının %20’sinden yüksek olanına kadar idari para
cezası verilir. Tüzel kişiliğin niteliğine göre, brüt satış hasılatı ile vergi öncesi kârın belirlenmesine
ilişkin usul ve esaslar Kurulca düzenlenir.
6362 sayılı SPKn md. 103/1 hükmündeki yükümlülüklere aykırı hareket eden kişinin:
- bir özel hukuk tüzel kişisinin organ veya temsilcisi olması veya
- organ veya temsilcisi olmamakla birlikte bu tüzel kişinin faaliyeti çerçevesinde görev üstlenen
bir kişi olması hâlinde,
ayrıca tüzel kişi hakkında da birinci fıkra hükmüne göre idari para cezası verilir. Aykırılığın, temsilcisi
olunan veya adına hareket edilen tüzel kişinin zararına bir sonuç doğurması hâlinde, tüzel kişiye idari
para cezası verilmez.
Bu Kanunda tanımlanan kabahatlerden birinin idari yaptırım kararı verilinceye kadar birden çok
işlenmesi hâlinde, ilgili hükme göre, ilgili gerçek veya tüzel kişiye bir idari para cezası verilecek ve
verilecek ceza iki kat artırılacaktır. Ancak, bu kabahatin işlenmesi suretiyle bir menfaat temin edilmesi
veya zarara sebebiyet verilmesi hâlinde verilecek idari para cezasının miktarı bu menfaat veya zararın
üç katından az olamayacaktır.
Pay alım teklifi zorunluluğu doğanlar 6362 sayılı SPKn’nda belirlenen süre içerisinde ve
gerekirse Kurulca verilebilecek ek süre zarfında pay alım teklifi zorunluluğunu yerine getirmemeleri
halinde ilgili gerçek ve tüzel kişiler hakkında, Kurul tarafından pay alım teklifine konu payların toplam
bedeline kadar idari para cezası verilir.
Halka açık ortaklıkta yönetim kademesinde bulunan kişilerin ortaklığın ihraç ettiği sermaye
piyasası araçlarının alım satımından kaynaklanan kazançlarını ortaklığa vermelerine ilişkin
düzenlemelere aykırı hareket edenlere idari para cezası öngörülmüştür.
Buna göre halka açık ortaklıkların yönetim kademesinde bulunanlar hakkında idari para cezası
uygulanabilmesi için gerekli şartlar şunlardır:
a) Halka açık ortaklık yönetim kurulu üyeleri ve yöneticilerinin ortaklığın ihraç ettiği sermaye
piyasası araçlarının alım satımından kazanç sağlaması,
b) Kazanç doğuran işlemlerin Kurulca belirlenen zaman dilimi içerisinde gerçekleşmiş olması,
c) Söz konusu net kazanç tutarlarının Kurul’ca belirlenen süre içerisinde ortaklığa iade
edilmemiş olması.
Bu yükümlülüğü otuz gün içinde yerine getirmeyenler hakkında Kurul tarafından elde ettikleri
menfaatin iki katı tutarında idari para cezası verilir.
Halka açık ortaklıklar ve kolektif yatırım kuruluşları ile bunların iştirak ve bağlı ortaklıklarının,
esas sözleşmeleri veya iç tüzükleri çerçevesinde basiretli ve dürüst bir tacir olarak veya piyasa teamülleri
3 Anılan hükümde yer alan tutarlar, 5326 sayılı Kabahatler Kanunu’nun, “İdari Para Cezası” başlıklı 17. maddesinin 7. fıkrası çerçevesinde,
her takvim yılı başından geçerli olmak üzere o yıl için 4.1.1961 tarihli ve 213 sayılı Vergi Usul Kanununun mükerrer 298 inci maddesi
hükümleri uyarınca tespit ve ilân edilen yeniden değerleme oranında artırılarak uygulanmaktadır.
62
uyarınca kârlarını ya da malvarlıklarını korumak veya artırmak için yapmaları beklenen faaliyetleri
yapmamaları yoluyla ilişkili oldukları gerçek veya tüzel kişilerin kârlarının ya da malvarlıklarının
artmasının sağlanması hâlinde ilgili tüzel kişiye Kurul tarafından yirmi bin Türk Lirasından iki yüz elli
bin Türk Lirasına4 kadar idari para cezası verilir. Ancak, verilecek idari para cezasının miktarı elde
edilen menfaatin iki katından az olamaz.
Kurul veya bu Kanuna göre görevlendirilenler tarafından ilgili gerçek ve tüzel kişilerden Kanun
ve ilgili diğer mevzuatın sermaye piyasasına ilişkin hükümleriyle ilgili olarak talep ettikleri bilgi, belge,
açıklama ve kayıtları (elektronik ortamda tutulanlar dâhil) süresi içinde hiç veya istenen şekliyle
vermeyen veya eksik, gerçeğe aykırı, yanıltıcı nitelikte veren veya açıklamalarda bulunan kişiler ve
Kurul veya bu Kanuna göre görevlendirilenlerin görevlerini yapmalarını engelleyen veya zorlaştıran
kişilere de idari para cezası verilebilir. Ayrıca, Kurula gerçeğe aykırı, yanıltıcı nitelikte bilgi, belge
vermek veya açıklamalarda bulunmak suretiyle gereksiz olarak SPKn’nun 88 inci maddesi uyarınca
denetim yapılmasına neden olan kişiler hakkında bin Türk lirasından yirmi beş bin Türk lirasına kadar
idari para cezası verilir.6362 sayılı SPKn ile Kurul tarafından belirlenecek piyasa bozucu eylemlere idari
para cezası verilmesi hüküm altına alınmıştır. Buna göre makul bir ekonomik veya finansal gerekçeyle
açıklanamayan, borsa ve teşkilatlanmış diğer piyasaların güven, açıklık ve istikrar içinde çalışmasını
bozacak nitelikteki eylem ve işlemler, bir suç oluşturmadığı takdirde, piyasa bozucu nitelikte eylem
sayılacaktır. Bu eylemleri gerçekleştiren kişilere Kurul tarafından elde ettikleri menfaatin iki katından
az olmamak üzere yirmi bin Türk Lirasından beş yüz bin Türk Lirasına kadar5 idari para cezası verilir.
Yukarıda verilen hükümlerde belirtilen menfaat hesaplamalarında; kişinin menfaatin elde
edilmesiyle bağlantılı işlemler ve faaliyetlerde ödediği komisyonlar, vergiler, kredi faizleri, danışmanlık
ücretleri ve Kurulca benzer kapsamda olduğu değerlendirilen diğer maliyetler dikkate alınmaksızın ve
elde edilen menfaatin nakde çevrilip çevrilmediğine bakılmaksızın hesaplama yapılır. Alım satım
işlemleriyle ilgili olarak yapılacak menfaat hesaplamalarında dikkate alınacak fiyatlar, maliyet
yöntemleri ile diğer hususlara ilişkin esaslar Kurulca belirlenir.
Bu çerçevede özetle, 6362 sayılı SPKn’nda idari para cezası yaptırımına tabi tutulan eylemler
şunlardır:
1) Kurul düzenlemelerine aykırı hareket edilmesi (md. 103/1),
2) Pay alım teklifi yapma yükümlülüğüne uyulmaması (md. 103/3),
3) İhraççıların yönetim kurulu üyelerinin ve diğer yöneticilerinin, ihraççının çıkardığı sermaye
piyasası aracında gerçekleştirdikleri alım satımlardan elde ettikleri kazancı, ihraççıya verme
yükümlülüklerini ihlal etmeleri (md.103/4),
4) Pasif/ihmali” surette gerçekleştirilen örtülü kazanç aktarımı (6362 sayılı SPKn md. 103/6),
5) Kendilerinden talep edilen bilgi, belge, açıklama ve süresi içinde hiç veya istenen şekliyle
vermemek veya eksik, gerçeğe aykırı, yanıltıcı nitelikte vermek veya açıklamalarda bulunmak veyahut
Kurul ya da ilgililerin görevlerini yapmalarını engellemek veya zorlaştırmak olmak (6362 sayılı SPKn
md. 103/7)
6) Kurula gerçeğe aykırı, yanıltıcı nitelikte bilgi, belge vermek veya açıklamalarda bulunmak
suretiyle gereksiz olarak SPKn’nun 88 inci maddesi uyarınca denetim yapılmasına neden olmak (6362
sayılı SPKn md. 103/8)
7) Piyasa bozucu eylemler (md. 104).
4 Bkz. 3 numaralı dipnot.
5 Bkz. 3 numaralı dipnot.
63
SERMAYE PİYASASI İLE İLGİLİ DİĞER DÜZENLEMELER VE KAVRAMLAR
ÖZEL DURUMLAR TEBLİĞİ (II-15.1)
Tebliğ’in amacı, yatırımcıların zamanında, tam ve doğru bilgilendirilerek sermaye piyasasının
güvenilir, şeffaf, etkin, istikrarlı, adil ve rekabetçi bir ortamda işleyişini sağlamak amacıyla sermaye
piyasası araçlarının değerini, fiyatını veya yatırımcıların yatırım kararlarını etkileyebilecek nitelikteki
bilgi, olay ve gelişmelerin kamuya açıklanmasına ilişkin usul ve esasları düzenlemektir.
Bu kapsamda; özel durumlar; sermaye piyasası araçlarının değerini, fiyatını veya yatırımcıların
yatırım kararlarını etkileyebilecek içsel veya sürekli bilgiler olarak tanımlanmıştır. Sermaye piyasası
araçlarının değerini, fiyatını veya yatırımcıların yatırım kararlarını etkileyebilecek henüz kamuya
açıklanmamış bilgi, olay ve gelişmeler içsel bilgidir. İçsel bilgi tanımı dışında kalan tüm bilgi, olay ve
gelişmeler ise sürekli bilgi kapsamındadır.
Açıklama yükümlülüğünün, bilgiye hızlı erişimi sağlayacak ve yatırımcılar arasında eşit işlem
ilkesine aykırılık teşkil etmeyecek şekilde yerine getirilmesi ve açıklamaların yanlış, yanıltıcı, temelsiz,
abartılı veya eksik olmaması ve ihraççının mevcut koşullarına ilişkin olarak yatırımcıların yanlış fikir
edinmelerine neden olmayacak şekilde yapılması esas alınmıştır. Bu kapsamda açıklanması gereken
özel durumlar hakkında bilgi sahibi olan kişilerin, söz konusu özel durumlar kamuya duyuruluncaya
kadar bu bilgilerin gizliliğini korumakla yükümlü oldukları düzenlenmiştir.
Kurul, Tebliğ kapsamındaki ihraççılar ve ilgili tarafların yapacağı açıklamalarda yol gösterici
olması amacıyla bir rehber hazırlamıştır. Ayrıca Kurul, gerekli gördüğü durumlarda kamunun
zamanında, tam ve doğru olarak aydınlatılmasını sağlamak amacıyla ihraççılardan ve/veya ilgili
taraflardan açıklama yapılmasını isteyebilmektedir.
Tebliğ ile;
1) İçsel bilgilerin, ihraççıların bilgisi dışında, ihraççıların doğrudan veya dolaylı olarak toplam
oy haklarında veya sermayesinde %10 veya daha fazla paya veya söz konusu orana bağlı olmaksızın
yönetim kurulu üyesi seçme veya aday gösterme hakkı veren imtiyazlı payların %10 veya daha fazlasına
sahip kişiler tarafından öğrenilmesi durumunda, söz konusu içsel bilgilere ilişkin olarak ilgili kişiler
tarafından açıklama yapılacağı; ihraççının ana ortaklığı ve bağlı ortaklıklarının faaliyetlerinde önemli
bir değişikliğin ortaya çıkması durumunda, ihraççı tarafından açıklama yapılacağı hükümleri
getirilmiştir.
2) Eski düzenlemede, sadece ihraççılar için olan erteleme hakkı, yukarıda 1’inci maddede
belirtilen açıklama yükümlülüğü bulunan kişiler için de getirilmiştir.
3) Sermaye piyasası araçlarının değerini, fiyatını veya yatırımcıların yatırım kararlarını
etkileyebilecek öneme sahip, basın-yayın organları veya diğer iletişim yollarıyla ilk kez kamuya
duyurulan veya daha önce kamuya duyurulmuş bilgilerden farklı içerikteki haber veya söylentilerin
varlığı halinde, şirket kaynaklı olup olmadığına bakılmaksızın, bunların doğru veya yeterli olup
olmadığı konusunda ihraççılar tarafından açıklama yapılması zorunluluğu getirilmiştir.
4) Geleceğe yönelik değerlendirmelerin kamuya açıklanması ilk kez düzenlenmiş olup,
geleceğe yönelik değerlendirmelerin kamuya açıklanması ise zorunlu tutulmamıştır. Geleceğe yönelik
değerlendirmelere ilişkin özel durum açıklaması yapılmak istenmesi halinde ise aşağıdaki tabloda yer
alan düzenlemelere yer verilmiştir.
64
Yönetim kurulu kararı
veya yönetim kurulu
tarafından yetki verilmiş
ise yetki verilen kişinin
yazılı onayı
Daha önce kamuya
açıklanan hususlar ile
gerçekleşmeler arasında
önemli ölçüde bir
farklılık bulunması
halinde, bu farklılıkların
nedenleri
Yılda en fazla dört defa
açıklama yapılabilmesi
Geleceğe yönelik
değerlendirmeler
5) İdari sorumluluğu bulunan kişiler ve bunlarla yakından ilişkili kişiler ile ihraççının gerçek ya
da tüzel kişi ana ortağı tarafından sermayeyi temsil eden paylar ve bu paylara dayalı diğer sermaye
piyasası araçlarına ilişkin olarak gerçekleştirilen tüm işlemler, işlemi yapan tarafından kamuya açıklanır.
6) Kamuyu Aydınlatma Platformundaki şirket genel bilgileri ekranında yer alan, payları borsada
işlem gören ihraççıların sermayesinde doğrudan %5 veya daha fazla oranda paya veya oy hakkına sahip
gerçek ve tüzel kişileri gösteren tablonun, değişiklik olması durumunda MKK tarafından güncelleneceği
belirtilmiştir.
7) Pay dışındaki sermaye piyasası araçlarını halka arz eden ihraççıların kamuyu aydınlatma
yükümlülükleri düzenlenmiştir.
8) İhraççılar bazında içsel bilgilere erişimi olanlar listesinin MKK tarafından saklanacağı ve
talep üzerine Kurula ve ilgili borsaya gönderileceği hükmü getirilmiştir.
9) Önceden yapılmış olan özel durum açıklamalarında meydana gelen gelişmelerin ve
değişikliklerin sürekli olarak güncellenerek kamuya duyurulacağı düzenlenmiştir.
65
Özel Durum Açıklaması Yapmakla Yükümlü Olanlar ve Muafiyetler
• İşlem sırası geçici olarak kapatılmış olanlar ile halka açık
ortaklık statüsünü kazanması sebebiyle payları borsa
tarafından belirlenen platform, pazar veya piyasada işlem
görenler dahil ihraççılar ve ilgili taraflar
• Pay dışındaki sermaye piyasası araçlarını yurt içinde
Tebliğ
halka arz eden payları borsada işlem görmeyen ihraççılar
yükümlülüklerine
(ilgili sermaye piyasası aracının itfa tarihine kadar)
tabi olanlar
• Yurt içinde halka arz edilmeksizin sermaye piyasası aracı
ihraç eden payları borsada işlem görmeyen ihraççılar, payları borsanın Nitelikli Yatırımcı İşlem Pazarında işlem
gören ortaklıklar ve yurt içinde gerçekleştirilen kira
sertifikası ihraçlarında fon kullanıcıları (ikinci ve üçüncü
bölümler hariç)
Tebliğ
yükümlülüklerine
tabi olmayanlar
• Yurt dışında sermaye piyasası aracı ihraç eden halka açık
olmayan ortaklıklar
İçsel Bilgilerin Açıklanması
İçsel bilgiler-İçsel
bilgiler ile ilgili
değişiklikler
İhraççı
İhraççı dışında;
oy hakları ve
sermayenin %10
veya
yk üyesi seçme veya
aday gösterme hakkı
veren imtiyazlı
payların %10
sahip kişiler
İçsel bilgilerin bir
ihraççı veya onun
namına ya da
hesabına hareket eden
bir kişi tarafından işi
veya görevinin olağan
ifası sırasında
açıklanması
İhraççının ana ortaklığı
ve bağlı ortaklıklarının
faaliyetlerinde, finansal
yapılarında ve
yönetim/sermaye
ilişkilerinde bir
değişikliğin ortaya
çıkması ve bu
değişikliğin ihraççının
faaliyetlerinde, finansal
ve yönetim/sermaye
yapısında önemli bir
değişiklik meydana
getirmesi
İhraççı
İlgili kişiler
İhraççı
Sermaye piyasası araçlarının değerini, fiyatını veya yatırımcıların yatırım kararlarını
etkileyebilecek henüz kamuya açıklanmamış bilgi, olay ve gelişmeler içsel bilgidir.
66
İçsel bilgiler ve bu bilgilere ilişkin daha önce kamuya açıklanan hususlardaki değişiklikler
ortaya çıktığında veya öğrenildiğinde ihraççılar tarafından açıklama yapılır.
İçsel bilgilerin, ihraççıların bilgisi dışında, ihraççıların doğrudan veya dolaylı olarak toplam oy
haklarında veya sermayesinde %10 veya daha fazla paya veya söz konusu orana bağlı olmaksızın
yönetim kurulu üyesi seçme veya aday gösterme hakkı veren imtiyazlı payların %10 veya daha fazlasına
sahip kişiler tarafından öğrenilmesi durumunda, ilgili kişiler tarafından söz konusu içsel bilgilere ilişkin
kamuya açıklama yapılır.
İçsel bilgilerin bir ihraççı veya onun namına ya da hesabına hareket eden bir kişi tarafından işi
veya görevinin olağan ifası sırasında üçüncü kişilere açıklanması halinde, bu bilgiler ihraççı tarafından
kamuya açıklanır.
Kurul’un finansal tablolara ilişkin düzenlemelerinde yer alan tanımlar çerçevesinde ihraççının
ana ortaklığı ve bağlı ortaklıklarının faaliyetlerinde, finansal yapılarında ve yönetim/sermaye
ilişkilerinde bir değişikliğin ortaya çıkması ve bu değişikliğin ihraççının faaliyetlerinde, finansal ve
yönetim/sermaye yapısında önemli bir değişiklik meydana getirmesi durumunda; ihraççı tarafından bu
bölüm hükümleri çerçevesinde kamuya açıklama yapılır.
İçsel bilgilere erişimi olan kişinin, yasal bir düzenleme, esas sözleşme veya özel bir sözleşme
gereğince içsel bilgileri gizli tutma yükümlülüğü varsa; burada yer verilen açıklamaya ilişkin hükümler
bu kişiler hakkında uygulanmaz.
İçsel Bilgilerin Kamuya Açıklanmasının Ertelenmesi ve Gizlilik
İhraççı; sorumluluğu kendisine ait olmak üzere, meşru çıkarlarının zarar görmemesi için içsel
bilgilerin kamuya açıklanmasını, yatırımcıların yanıltılmasına yol açmaması ve bu bilgilerin gizli
tutulmasını sağlayabilecek olması kaydıyla erteleyebilir.
İçsel bilgilerin kamuya açıklanmasının ertelenme sebepleri ortadan kalkar kalkmaz, ihraççılar
söz konusu içsel bilgileri Tebliğ’de yazılı olan esaslara uygun şekilde kamuya açıklar. Yapılacak
açıklamada erteleme kararı ve bunun temelindeki sebepler belirtilir. Kurul, gerekli gördüğü takdirde,
erteleme sebeplerinin yerinde olup olmadığını incelemeye yetkilidir. Açıklanması ertelenen içsel bilgiye
konu olan olayın gerçekleşmemesi durumunda açıklama yapılmayabilir.
İhraççılar açıklanması ertelenen içsel bilgilerin gizliliğini sağlamak ve bu bilgilere erişimi
kontrol etmekle yükümlüdür. Bu kapsamda ihraççılar;
a) İçsel bilgilere erişimi olan kişiler listesinde yer alanlar haricindeki kişilerin bu bilgilere
erişimini önleyecek etkin düzenlemeler yapmak,
b) İçsel bilgilere erişimi olan kişilerin içsel bilgiler ile ilgili olarak Kanun ve ilgili mevzuatta
yer alan yükümlülükleri kabul etmesini ve bu bilgilerin kötüye kullanımı veya yayılması ile ilgili
yaptırımlardan haberdar olmasını sağlayacak gerekli önlemleri almak,
c) İçsel bilgilerin gizliliğinin sağlanamaması halinde açıklanmasını sağlamak
zorundadır.
İçsel Bilgilere Erişimi Olan Kişiler Listesi
İhraççılar tarafından, iş akdi ile veya başka bir şekilde kendilerine bağlı olarak çalışan ve içsel
bilgilere düzenli erişimi olan kişiler MKK’ya bildirilir ve bu bilgilerde değişiklik olduğunda en geç iki
iş günü içinde gerekli güncellemeler yapılır. Bu bildirimler üzerine, ihraççılar bazında içsel bilgilere
erişimi olan kişiler listesi MKK tarafından saklanır ve talep üzerine Kurula ve ilgili borsaya gönderilir.
İdari sorumluluğu bulunan kişilerin, aynı zamanda içsel bilgilere erişimi olan kişiler oldukları
kabul edilir.
İçsel bilgilere erişimi olan kişiler listesi aşağıda belirtilen koşullarda güncellenir:
a) Bir kişinin listede olma sebebinde bir değişiklik olduğunda,
67
b) Listeye yeni bir kişi eklemek gerektiğinde,
c) Listede olan bir kişinin içsel bilgilere erişimi kalktığında.
İhraççılar, içsel bilgilere erişimi olan kişilerin bu bilgilerle ilgili olarak Kanun ve ilgili
mevzuatta yer alan yükümlülüklerinden ve bu bilgilerin kötüye kullanımı ile ilgili yaptırımlardan
haberdar olmasını sağlamakla yükümlüdür. Buna ilişkin ispat yükümlülüğü ihraççıya aittir.
Olağan Dışı Fiyat ve Miktar Hareketleri
İhraççılar, sermaye piyasası araçlarının fiyatları veya işlem hacimlerinde olağan piyasa
koşullarıyla açıklanamayan değişimler olduğunda ilgili borsanın talebi üzerine kamuya açıklama
yapmak zorundadır.
Bu açıklamada, kamuya henüz açıklanmamış özel durumların bulunup bulunmadığı belirtilir ve
varsa açıklanmamış tüm özel durumlara yer verilir. “İçsel Bilgilerin Kamuya Açıklanmasının
Ertelenmesi” başlıklı bölüme ilişkin hükümler saklıdır.
Haber veya Söylentilerin Doğrulanması
İhraççılar hakkında sermaye piyasası araçlarının değerini, fiyatını veya yatırımcıların yatırım
kararlarını etkileyebilecek öneme sahip, basın-yayın organları veya diğer iletişim yollarıyla ilk kez
kamuya duyurulan veya daha önce kamuya duyurulmuş bilgilerden farklı içerikteki haber veya
söylentilerin varlığı halinde; bunların doğru veya yeterli olup olmadığı konusunda ihraççılar tarafından
kamuya açıklama yapılması zorunludur. Söz konusu yükümlülük, Kurul veya ilgili borsa tarafından
herhangi bir uyarı, bildirim veya talep beklenmeksizin yerine getirilir.
Söz konusu haber veya söylentilerin “İçsel Bilgilerin Kamuya Açıklanmasının Ertelenmesi”
başlıklı bölüm kapsamında kamuya açıklanması ertelenen bilgilere ilişkin olması durumunda,
ertelemeye ilişkin sebeplerin ortadan kalktığı kabul edilir ve ihraççı tarafından kamuya açıklama yapılır.
Kamuya açıklanmış bilgilere dayanılarak ihraççı hakkında yapılan yorum, analiz,
değerlendirme ve tahminler bu kapsam dışındadır.
Geleceğe yönelik değerlendirmeler de dahil olmak üzere özel durumlara konu hususların basın-
yayın organları veya diğer iletişim yollarıyla kamuya duyurulmak istenmesi durumunda, bu duyurunun
öncesinde veya eş zamanlı olarak; söz konusu hususların kamuya açık bir toplantıda sehven duyurulması
halinde ise konu hakkında derhal Kamuyu Aydınlatma Platformunda (KAP) açıklama yapılır.
İdari Sorumluluğu Bulunan Kişiler ile Ana Ortak İşlemlerinin Açıklanması
1. Aşağıda (2) numaralı paragraf saklı olmak üzere, idari sorumluluğu bulunan kişiler ve
bunlarla yakından ilişkili kişiler ile ihraççının gerçek ya da tüzel kişi ana ortağı tarafından sermayeyi
temsil eden paylar ve bu paylara dayalı diğer sermaye piyasası araçlarına ilişkin olarak gerçekleştirilen
tüm işlemler, işlemi yapan tarafından kamuya açıklanır.
2. Sermayeyi temsil eden paylar ve bu paylara dayalı diğer sermaye piyasası araçlarına ilişkin
olarak, idari sorumluluğu bulunan kişiler ve bunlarla yakından ilişkili kişiler ya da ihraççının ana
ortağının her biri hesabına yapılan işlemlerin toplam tutarı bir takvim yılı içerisinde Kurulca belirlenmiş
olan (2024 yılı için 8.000.000 TL) tutara ulaşmadıkça açıklama yapılmaz. İşlemlerin toplam tutarı, idari
sorumluluğu bulunan kişiler ve bunlarla yakından ilişkili kişiler ya da ihraççının ana ortağının her biri
tarafından gerçekleştirilen tüm işlemler toplanarak hesaplanır.
3. İdari sorumluluğu bulunan kişiler ve bunlarla yakından ilişkili kişiler ya da ihraççının ana
ortağı tarafından ihraççının halka arz edilen payları dışındaki sermaye piyasası araçlarında yapılan
işlemlerin toplam tutarının bir takvim yılı içerisinde Kurulca belirlenmiş olan tutarı (2024 yılı için
8.000.000 TL) aşması halinde, işlemi yapanlar tarafından gerçekleştirilen tüm işlemler kamuya
açıklanır.
4. Yukarıda ikinci ve üçüncü paragraflarda yer alan yükümlülüklerin yerine getirilmesinde, söz
konusu fıkralarda belirlenen tutarları aşan işlemlerden itibaren başlanır ve daha sonra gerçekleştirilen
68
tüm işlemler kamuya açıklanır.
Sürekli Bilgiler
Yukarıda yer verilen, içsel bilgi tanımı dışında kalan tüm bilgi, olay ve gelişmeler sürekli bilgi
kapsamındadır.
Sermaye Yapısına ve Yönetim Kontrolüne İlişkin Değişiklikler
Sermaye yapısına ve yönetim kontrolüne ilişkin değişikliklerde açıklama yükümlülüğü;
a) Bir gerçek veya tüzel kişinin ya da bu gerçek veya tüzel kişi ile birlikte hareket eden diğer
gerçek veya tüzel kişilerin doğrudan veya dolaylı olarak payları borsada işlem gören bir ihraççının
sermayesindeki payının veya toplam oy haklarının %5, %10, %15,%20, %25, %33, %50, %67 veya
%95 ine ulaşması veya söz konusu oranların altına düşmesi halinde bu kişiler tarafından,
b) Bir kurucuya ait yatırım fonlarının doğrudan veya dolaylı olarak ihraççının sermayesindeki
payının veya toplam oy haklarının %5, %10, %15, %20, %25, %33, %50, %67 veya %95 ine ulaşması
veya söz konusu oranların altına düşmesi halinde kurucu tarafından,
yerine getirilir.
Sermaye piyasası araçları halka arz edilmesi suretiyle borsada işlem gören halka açık olmayan
ortaklıkların sermaye yapısına ve yönetim kontrolüne ilişkin açıklamalarda, yukarıda sayılan oranlardan
sadece %25, %50 ve %67 oranları esas alınır.
Oy hakkının donduğu durumlar da dahil olmak üzere paya bağlı tüm oy hakları, yukarıda
belirtilen oranların hesaplanmasında dikkate alınır. Bu hesaplama farklı gruplardaki payları ve bunlara
bağlı oy haklarını içerecek şekilde ayrı ayrı yapılır.
Bir gerçek veya tüzel kişinin doğrudan, payları borsada işlem gören bir ihraççının
sermayesindeki, payının %5, %10, %15, %20, %25, %33, %50, %67 veya %95’ine ulaşması veya söz
konusu oranların altına düşmesi halinde bu kişiler tarafından yapılması gereken açıklama MKK
tarafından yapılır. Birlikte hareket ile veya dolaylı olarak veya oy haklarına bağlı olarak bu fıkrada
belirtilen oranlara ulaşılması veya oranların altına düşülmesi halinde açıklama yükümlülüğü ilgili gerçek
veya tüzel kişi ya da bu gerçek veya tüzel kişi ile birlikte hareket eden diğer gerçek veya tüzel kişiye
aittir.
Oy Haklarının Hesaplanması
“Sermaye Yapısına ve Yönetim Kontrolüne İlişkin Değişiklikler” başlıklı bölümde yer verilen
oy haklarının hesaplanmasında bunlarla sınırlı olmamak üzere aşağıda sayılan oy hakları da dikkate
alınır.
1) Paylar üzerinde işlem yapan gerçek veya tüzel kişilerin, oy haklarını aynı doğrultuda
kullanmak üzere ihraççının yönetiminde ortak bir politika belirlemek için yazılı bir sözleşme imzaladığı
üçüncü kişilerin sahip olduğu oy hakları,
2) Paylar üzerinde işlem yapan gerçek veya tüzel kişilerin, oy haklarının geçici devri için
yazılı bir sözleşme imzaladığı üçüncü kişilerin sahip olduğu oy hakları,
3) Mülkiyeti paylar üzerinde işlem yapan gerçek veya tüzel kişiye ait olmakla birlikte, oy
haklarının teminat alana ait olduğu ve bu hakkın teminat alan tarafından kullanılma niyetinin
açıklandığı, kendisine teminat olarak verilmiş paylardan doğan oy hakları,
4) Paylar üzerinde işlem yapan gerçek kişinin hayatta olması veya tüzel kişinin tüzel
kişiliğini sürdürmesi şartına bağlı olan intifa haklarından doğan oy hakları,
5) Paylar üzerinde işlem yapan gerçek veya tüzel kişi tarafından kontrol edilen işletmenin
(a), (b), (c) ve (ç) bentlerinde öngörüldüğü şekilde elinde bulundurduğu veya kullanabileceği oy hakları,
6) Paylar üzerinde işlem yapan gerçek veya tüzel kişilere tevdi edilen ve aksine bir talimat
olmaması halinde kendi iradeleri ile kullanabilecekleri oy hakları,
69
7) Mülkiyeti bir başka gerçek veya tüzel kişiye ait olmakla birlikte, paylar üzerinde işlem
yapan gerçek veya tüzel kişinin kendi adına ve payların ait olduğu kişi hesabına kullanma hakkına sahip
olduğu oy hakları,
8) Paylar üzerinde işlem yapan gerçek veya tüzel kişi hesabına, üçüncü kişilerin kendi adına
elinde bulundurduğu oy hakları,
9) Pay sahibinin aksine bir talimatının olmadığı hallerde, vekil olarak tayin edilen gerçek
veya tüzel kişilerin kendi iradeleri ile kullanabilecekleri oy hakları.
Bu kapsamda kontrol edilen işletmenin, bir gerçek veya tüzel kişinin doğrudan ya da dolaylı
olarak;
1) Oy haklarının çoğunluğunu elinde bulundurduğu işletme veya,
2) Tek başına veya birlikte hareket etmek suretiyle, karar nisabı oluşturabilecek şekilde yönetim
kurulu üyelerinin salt çoğunluğunu atama veya azletme imtiyazına sahip olduğu işletme veya,
3) Pay sahibi olduğu bir ortaklığın diğer pay sahipleriyle yaptığı bir sözleşme uyarınca, pay
sahiplerinin oy haklarının çoğunluğunu tek başına kontrol ettiği işletme veya,
4) Üzerinde kontrol yetkisine sahip olduğu veya fiilen bu yetkiyi kullandığı işletme,
olarak anlaşılması gerekmektedir.
Paya Dayalı Sermaye Piyasası Araçlarına İlişkin Açıklama Yükümlülüğü
Borsada işlem gören bir payı iktisap etme hakkı veren sermaye piyasası araçlarına doğrudan
veya dolaylı olarak sahip olmak suretiyle, söz konusu sermaye piyasası araçlarının iktisap etme hakkı
verdiği paylara bağlı oy haklarının “Sermaye Yapısına ve Yönetim Kontrolüne İlişkin Değişiklikler”
başlıklı bölümde belirtilen oranlara ulaşması, bu oranları aşması veya bu oranların altına düşmesi
halinde; işlemi yapanlar tarafından kamuya açıklama yapılır. Söz konusu oranlara ulaşılıp
ulaşılmadığının hesaplanmasında işlemi yapanların elinde bulundurduğu oy hakları da dikkate alınır.
Açıklama Yükümlülüğünün Kapsamı
Sermaye Yapısına ve Yönetim Kontrolüne İlişkin Değişiklikleri Açıklama
Yükümlülüğünün Kapsamı
Sermaye yapısına ve yönetim kontrolüne ilişkin değişiklikleri içeren “Sermaye Yapısına ve
Yönetim Kontrolüne İlişkin Değişiklikler” başlıklı bölüm kapsamında yapılacak açıklamalar aşağıdaki
bilgileri içerecek şekilde yerine getirilir:
1) Açıklamayı yapmakla yükümlü olan gerçek kişinin adı soyadı veya tüzel kişinin unvanı,
2) Açıklama yükümlülüğünün dolaylı olarak doğması halinde, dolaylı iştirak ilişkisine konu
olan ortaklıkların unvanı,
3) Açıklama yükümlülüğünün birlikte hareket edilmesi sonucunda doğması halinde, birlikte
hareket edenlerin adı soyadı veya unvanı,
4) İşlem yapılan payları ihraç eden ihraççının unvanı,
5) Açıklama yükümlülüğüne konu işlemin yapıldığı tarih, işleme konu payların nominal
değerleri ve işlem tutarları,
6) İşlem öncesinde ve sonrasında sahip olunan pay veya oy haklarının toplam pay veya oy
haklarına oranı.
Payların depo edilmiş olması durumunda; “Sermaye Yapısına ve Yönetim Kontrolüne İlişkin
Değişiklikler” başlıklı bölümün (a) ve (b) bentlerinde yer alan açıklama yükümlülüğü, depo sertifikasını
elinde bulunduran kişiler tarafından yerine getirilir.
Paya Dayalı Sermaye Piyasası Araçlarına İlişkin Açıklama Yükümlülüğünün
70
Kapsamı
Paya dayalı sermaye piyasası araçlarına ilişkin açıklama yükümlülüğünü içeren “Paya Dayalı
Sermaye Piyasası Araçlarına İlişkin Açıklama Yükümlülüğü” başlıklı bölüm kapsamındaki açıklama
yükümlülüğü, açıklamayı yapmakla yükümlü olan gerçek kişinin adı soyadı veya tüzel kişinin unvanına
ek olarak işlemi yapanlar tarafından aşağıdaki bilgileri içerecek şekilde yerine getirilir:
1) Sermaye piyasası aracının dayalı olduğu payı ihraç eden ihraççının unvanı,
2) “Sermaye Yapısına ve Yönetim Kontrolüne İlişkin Değişiklikler” başlıklı bölümde yer alan
oranlara ulaşılmasına, aşılmasına veya söz konusu oranların altına düşülmesine neden olabilecek paya
dayalı sermaye piyasası aracının iktisap edildiği veya elden çıkarıldığı tarih,
3) Sermaye piyasası aracının dayalı olduğu paya bağlı oy haklarının toplam oy haklarına
oranı,
4) Varsa, sermaye piyasası aracına dolaylı olarak sahip olunması sonucunu doğuran iştirak
ilişkisine dair bilgi,
5) Sermaye piyasası aracına konu hakların kullanımı için belirli bir sürenin öngörülmesi
halinde, sermaye piyasası aracının dayalı olduğu payın elde edileceği ya da elde edilebileceği tarih veya
süreye ilişkin bilgi,
6) Sermaye piyasası aracının varsa vadesi ya da itfa tarihi.
Açıklama Yükümlülüğünün Birden Fazla Kişide Olması
Açıklama yükümlülüğünün birden fazla gerçek veya tüzel kişinin sorumluluğunda olması veya
birlikte hareket edilmesi durumunda, bu yükümlülük işlemi yapan kişilerden biri veya ihraççı tarafından
yerine getirilir. Ancak bu durum, açıklama yükümlülüğü olan kişilerin açıklamanın eksik, hatalı veya
yetersiz yapılmasına ilişkin sorumluluklarını ortadan kaldırmaz.
Genel Bilgilerin Yayımlanması
İhraççıya ilişkin genel bilgilerin KAP’ta yer alan ilgili form kullanılarak yayımlanması
zorunludur.
Payları borsada işlem gören ihraççıların sermayesinde doğrudan %5 veya daha fazla paya veya
oy hakkına sahip gerçek ve tüzel kişileri gösteren tablo, değişiklik olması durumunda MKK tarafından
derhal güncellenir. Bu kapsamda yayımlanan veriler, “Sermaye Yapısına ve Yönetim Kontrolüne İlişkin
Değişiklikler” başlıklı bölümde yer verilen açıklama yükümlülüğünü ortadan kaldırmaz.
Payları borsada işlem gören ihraççıların farklı gruplardaki paylarına bağlı haklardaki
değişiklikler KAP’ta açıklanır ve oy haklarındaki değişiklikler MKK’na bildirilir.
İkinci paragrafta belirtilen durum hariç olmak üzere, KAP’ta yayımlanan ihraççıya ilişkin genel
bilgilerde herhangi bir değişiklik söz konusu olduğunda, ihraççılar tarafından gerekli güncellemenin en
geç iki iş günü içinde yapılması zorunludur.
Bilgilendirme Politikası
Payları borsada işlem gören ihraççılar tarafından kamunun aydınlatılmasına yönelik bir
bilgilendirme politikası oluşturulur ve “Açıklamaların Kapsam ve Özellikleri” başlıklı bölümün
dördüncü paragrafı kapsamında kamuya duyurulur. Bilgilendirme politikasında değişiklik olması
durumunda gerekli güncelleme yapılır.
Bilgilendirme politikasında en az aşağıdaki hususlara yer verilir:
1) Yatırımcı bilgilendirme toplantıları veya basın toplantılarında açıklanan sunum ve
raporlara ne şekilde ulaşılabileceği,
2) İhraççı hakkında basın-yayın organlarında veya İnternet sitelerinde yer alan haber ve
söylentilerin takibi ile buna ilişkin açıklamaların yapılma esasları,
71
3) İdari sorumluluğu bulunan kişilerin belirlenmesinde kullanılan esaslar,
4) Özel durumların kamuya açıklanmasına kadar gizliliğinin sağlanmasına yönelik alınan
tedbirler,
5) Geleceğe yönelik değerlendirmelerin açıklanmasına ilişkin esaslar.
Genel Kurul ve Sermaye Artırımına İlişkin Bilgilerin Açıklanması
Payları borsada işlem gören ihraççıların, yukarıda yer verilen hususlar yanında, aşağıdaki
hususlarda kamuya açıklama yapması zorunludur:
1) Genel kurul toplantı tarihi, saati, yeri ve gündemine ilişkin yönetim kurulu kararı alınması,
2) Genel kurula katılma hakkının kullanımına ve toplam oy haklarına ilişkin bilgi,
3) Yönetim kurulu veya genel kurul tarafından kâr dağıtımına ilişkin karar alınması,
4) Genel kurul toplantı tutanağı ve Sermaye Piyasası Kurulunca belirlenen şekliyle hazır
bulunanlar listesi,
5) Genel kurul toplantısının yapılamaması durumunda, bu durumun gerekçesi ve bir sonraki
toplantının tarihine ilişkin bilgi,
6) Yeni pay ihracına ilişkin yönetim kurulu kararı alınması, yeni pay alma haklarının
kullanımı, sermaye artırımı nedeniyle ihraç edilen payların iptali ve değiştirme hakkının bulunduğu
durumlarda değiştirme işlemi hakkında bilgi.
Pay Dışındaki Sermaye Piyasası Araçlarını Halka Arz Eden İhraççıların Diğer
Açıklamaları
Pay dışındaki sermaye piyasası araçlarını halka arz eden ihraççılar, yukarıda yer verilen hususlar
yanında, aşağıdaki hususları da kamuya açıklar:
1) Sermaye piyasası aracı ihracına ilişkin ihraç tavanı alınmak üzere yetkili organ kararı
alınması,
2) İhraç tavanı kapsamında gerçekleştirilecek her bir tertip ihraç için geçerli olmak üzere,
ihracın gerçekleştirilmesi, anapara, faiz veya kupon ödemelerinde temerrüt durumu,
3) Sermaye piyasası aracının ihracı aşamasında belirlenen koşulların değişmesi sonucunda
yatırımcıların haklarının etkilenmesine neden olabilecek her türlü değişiklikler,
4) Sermaye piyasası aracına ilişkin dönüştürme veya değiştirme haklarının kullanımı,
5) Sermaye piyasası aracına ilişkin derecelendirme notları ile söz konusu notlardaki
değişiklikler,
6) Sermaye piyasası aracına ilişkin garanti ve teminatlar ile bunlardaki değişiklikler,
7) Genel kurul tarafından kâr dağıtımına ilişkin karar alınması,
8) Genel kurul gündemi ve genel kurul toplantı tutanağı, genel kurul toplantısının
yapılamaması durumunda bu durumun gerekçesi,
9) Sermaye artırımı veya azaltımı, birleşme, bölünme veya tür değiştirmeye ilişkin yetkili
organ kararı alınması ve bu işlemlerin sonuçlandırılması,
10) İhraç edilen pay dışındaki sermaye piyasası araçlarının ilişkili taraflardan geri alınması.
Mevzuata göre özelleştirme kapsamına alınanlar dahil kamu iktisadi teşebbüsleri, mahalli
idareler ile bunlarla ilgili özel mevzuatları uyarınca faaliyet gösteren kuruluş, idare ve işletmeler
tarafından ihraç edilen sermaye piyasası araçları için yukarıdaki (e) bendi uygulanmaz. Ayrıca, yukarıda
(g) bendi kapsamında yabancı ihraççılar tarafından genel kurul toplantı sonuçlarının kamuya
açıklanmasında kuruldukları ülke mevzuatında yer alan kurallara uyulur.
72
Fon Kullanıcıları, Nitelikli Yatırımcılara veya Tahsisli Olarak Satılmak Üzere
İhraç Belgesi Onaylanan Payları Borsada İşlem Görmeyen İhraççılar ve Payları Nitelikli
Yatırımcı İşlem Pazarında İşlem Gören Ortaklıklar Tarafından Yapılacak Açıklamalara İlişkin
Esaslar
İhraççıya İlişkin Genel Bilgilerin Yayımlanması
Tahsisli olarak satılmak üzere ihraç belgesi onaylanan ihraççılar ve fon kullanıcıları hariç olmak
üzere, bu bölüm kapsamındaki ihraççılara ilişkin genel bilgilerin KAP’ta yer alan ilgili form kullanılarak
yayımlanması ve bu bilgilerde herhangi bir değişiklik olduğunda, ihraççılar tarafından gerekli
güncellemenin en geç iki iş günü içinde yapılması zorunludur.
Genel Kurul ve Sermaye Piyasası Aracı İhracına İlişkin Bilgilerin Açıklanması
Bu bölüm kapsamındaki ihraççılar ile fon kullanıcılarının aşağıdaki hususlarda kamuya
açıklama yapması zorunludur:
1) Genel kurul tarafından kâr dağıtımına ilişkin karar alınması,
2) Genel kurul gündemi ve genel kurul toplantı tutanağı, genel kurul toplantısının
yapılamaması durumunda bu durumun gerekçesi,
3) Sermaye artırımı veya azaltımı, birleşme, bölünme veya tür değiştirmeye ilişkin yetkili
organ kararı alınması ve bu işlemlerin sonuçlandırılması,
4) Sermaye piyasası aracı ihracına ilişkin ihraç tavanı alınmak üzere yetkili organ kararı
alınması,
5) İhraç tavanı kapsamında gerçekleştirilecek her bir tertip ihraç için geçerli olmak üzere,
ihracın gerçekleştirilmesi, anapara, faiz veya kupon ödemelerinde temerrüt durumu,
6) Sermaye piyasası aracının ihracı aşamasında belirlenen koşullarının değişmesi
sonucunda, yatırımcıların haklarının etkilenmesine neden olabilecek her türlü değişiklikler,
7) Sermaye piyasası aracına ilişkin dönüştürme veya değiştirme haklarının kullanımı,
8) Sermaye piyasası aracına ilişkin derecelendirme notları ile söz konusu notlardaki
değişiklikler,
9) Sermaye piyasası aracına ilişkin garanti ve teminatlar ile bunlardaki değişiklikler,
10) İhraççının ya da fon kullanıcısının finansal durumunda ve/veya faaliyetlerinde meydana
gelen ve ihraççının ihraç etmiş olduğu sermaye piyasası aracı sahiplerine ilişkin yükümlülüklerini yerine
getirmesini olumsuz etkileyebilecek gelişmeler ve olaylar,
11) İhraç edilen pay dışındaki sermaye piyasası araçlarının ilişkili taraflardan geri alınması.
Mevzuata göre özelleştirme kapsamına alınanlar dahil kamu iktisadi teşebbüsleri, mahalli
idareler ile bunlarla ilgili özel mevzuatları uyarınca faaliyet gösteren kuruluş, idare ve işletmeler
tarafından ihraç edilen sermaye piyasası araçları için yukarıdaki (ğ) bendi uygulanmaz. Ayrıca, yukarıda
(b) bendi kapsamında yabancı ihraççılar tarafından genel kurul toplantı sonuçlarının kamuya
açıklanmasında kuruldukları ülke mevzuatında yer alan kurallara uyulur.
Payları borsanın Nitelikli Yatırımcı İşlem Pazarında işlem gören ortaklıklar burada yer alan
hükümlerin yanı sıra, 23/1/2014 tarihli ve 28891 sayılı Resmî Gazete’de yayımlanan Payları Borsada
İşlem Görmeyen Ortaklıklara İlişkin Özel Durumlar Tebliği’nin (II-15.2) 5’inci maddesinin birinci
fıkrasının (b), (c), (f), (ğ), (ı) ve (o) bentlerinde sayılan hususlarda da kamuya açıklama yapmak
zorundadır.
Sermaye Yapısına ve Yönetim Kontrolüne İlişkin Değişiklikler
Bir gerçek veya tüzel kişinin ya da bu gerçek veya tüzel kişi ile birlikte hareket eden diğer gerçek
veya tüzel kişilerin doğrudan veya dolaylı olarak bu bölüm kapsamındaki bir ihraççının sermayesindeki
73
payının veya toplam oy haklarının %25, %50 veya %67’sine ulaşması veya söz konusu oranların altına
düşmesi halinde, bu kişiler tarafından kamuya açıklama yapılır.
Özel Durum Açıklamalarının Bildirim Şekli
Açıklamaların dili Türkçedir. Kurul gerekli görmesi durumunda ortaklığın işlem gördüğü pazar,
ortaklığın kurumsal yönetim ilkelerine ilişkin Sermaye Piyasası Kurulu düzenlemelerine göre dahil
olduğu grup veya Sermaye Piyasası Kurulunca uygun görülen başka bir kriter gözetilmek suretiyle
Türkçenin yanı sıra başka dillerde de açıklama yapılmasını talep edebilir.
Sermaye piyasası araçları borsada işlem gören ihraççılar ile borsada işlem gören kira
sertifikalarının fon kullanıcıları bakımından Tebliğin “İçsel Bilgilere İlişkin Esaslar", “Sürekli Bilgilere
İlişkin Esaslar” ve “Fon Kullanıcıları, Nitelikli Yatırımcılara veya Tahsisli Olarak Satılmak Üzere İhraç
Belgesi Onaylanan Payları Borsada İşlem Görmeyen İhraççılar ve Payları Nitelikli Yatırımcı İşlem
Pazarında İşlem Gören Ortaklıklar Tarafından Yapılacak Açıklamalara İlişkin Esaslar”
başlıklı bölümleri kapsamındaki açıklamalar KAP’ta yer alan ilgili form kullanılarak KAP’ta yapılır.
Sermaye piyasası araçları borsada işlem görmeyen ihraççılar ile borsada işlem görmeyen kira
sertifikalarının fon kullanıcıları bakımından bu yükümlülük açıklamaların Sermaye Piyasası Kuruluna
gönderilmesi suretiyle yerine getirilir. Sermaye Piyasası Kuruluna gönderilecek açıklamalar Kurul
İnternet sitesinde kamuya duyurulur. Sermaye Piyasası Kurulu gerekli gördüğü durumlarda Kurula
gönderilen açıklamaların, elektronik ortam da dahil olmak üzere basın yayın organlarında ilan
edilmesini ilgili ihraççıdan, fon kullanıcısından ve/veya ilgili taraflardan isteyebilir. Tebliğde aksi
belirtilmedikçe açıklamaların derhal yapılması esastır. Yapılacak açıklamada; açıklamanın Tebliğde yer
alan esaslara uygun olduğu, bu konuda ihraççıya ulaşan bilgileri tam olarak yansıttığı, bilgilerin
ihraççının defter, kayıt ve belgelerine uygun olduğu, konuyla ilgili bilgileri tam ve doğru olarak elde
etmek için gerekli tüm çabaların gösterildiği ve yapılan bu açıklamalardan sorumlu olunduğu beyan
edilir.
“Sürekli Bilgilere İlişkin Esaslar”da Sermaye Yapısına ve Yönetim Kontrolüne İlişkin
Değişiklikler başlıklı bölüm ile “Fon Kullanıcıları, Nitelikli Yatırımcılara veya Tahsisli Olarak Satılmak
Üzere İhraç Belgesi Onaylanan Payları Borsada İşlem Görmeyen İhraççılar ve Payları Nitelikli
Yatırımcı İşlem Pazarında İşlem Gören Ortaklıklar Tarafından Yapılacak Açıklamalara İlişkin
Esaslar”da Sermaye Yapısına ve Yönetim Kontrolüne İlişkin Değişiklikler başlıklı bölüm kapsamında
yapılacak açıklamalar, Tebliğin ekindeki form kullanılarak en geç işlemin gerçekleşmesini izleyen
üçüncü iş günü saat 09.00’a kadar yapılır.
Sermaye piyasası araçları borsada işlem gören ihraççılar ile sınırlı olmak üzere, ihraççı dışındaki
gerçek veya tüzel kişiler tarafından yapılacak açıklamalar veya bu açıklamalara konu bilgilerdeki
değişiklikler, açıklamayı yapan tarafın kimlik bilgisi doğrulanacak şekilde KAP’a aktarılmak üzere
derhal KAP işleticisine gönderilir. Bu bildirimlerin KAP işleticisine iletilmesine ve KAP işleticisi
tarafından KAP’ta duyurulmasına ilişkin usul ve esaslar KAP işleticisi tarafından belirlenir.
Açıklama yükümlülüğü, bilgiye hızlı erişimi sağlayacak ve yatırımcılar arasında eşit işlem
ilkesine aykırılık teşkil etmeyecek şekilde yerine getirilir. Sermaye Piyasası Kurulu, gerekli gördüğü
takdirde açıklamalara ilişkin olarak Tebliğde belirtilenler dışında esaslar belirleyebilir.
Açıklama yapılmadan önce, ilgili ihraççı tarafından sermaye piyasası aracına ilişkin işlemlerin
geçici olarak durdurulması borsadan talep edilebilir. Bu talebin bildirilmesine ilişkin usul ve esaslar
ilgili borsa tarafından belirlenir ve ilan edilir.
Önceden yapılmış olan özel durum açıklamalarında meydana gelen gelişmeler ve değişiklikler
sürekli olarak güncellenerek kamuya duyurulur.
Açıklamaların Kapsam ve Özellikleri
Tebliğ kapsamında yapılacak açıklamaların; yatırımcıların karar vermelerine yardımcı olacak
ölçüde, zamanında, doğru, tam, dolaysız, anlaşılabilir ve yeterli olması gerekir. Açıklamaların doğru bir
şekilde değerlendirilebilmesi için gerekliyse, açıklamaya konu durumun ilgili olduğu karşı taraf
belirtilir; değişikliklerin veya etkilerinin miktar veya tutar olarak ifade edilebilmesi halinde, yapılacak
açıklamalarda miktar ve tutara yer verilir.
74
İçsel bilgilerin kamuya açıklanmasının ertelenmesine ilişkin hükümler saklı kalmak üzere,
henüz kesinleşmemiş bir olay veya koşullar nedeniyle hala belirsiz olan özel durumlar, bu belirsizlik
belirtilmek suretiyle kamuya açıklanır. Bu açıklamada belirsizliklerin çözüme kavuşması için öngörülen
tarih ve gereken koşullara da yer verilir. Öngörülen tarihte belirsizliklerin çözüme kavuşup kavuşmadığı
hakkında kamuya açıklama yapılır.
Açıklamalar yanlış, yanıltıcı, temelsiz, abartılı veya eksik olamaz ve ihraççının mevcut
koşullarına ilişkin olarak yatırımcıların yanlış fikir edinmelerine neden olmayacak şekilde yapılır. Bu
kapsamda ihraççılar, özel durum açıklamalarını faaliyetlerinin pazarlanması ve reklam amacıyla
kullanamazlar.
Kamuyu aydınlatma uygulamalarının etkin bir şekilde yerine getirilmesi için
gerekli prosedürler ihraççının yönetim kurulu tarafından belirlenir.
Sermaye piyasası araçları borsada işlem gören ihraççılar, özel durum açıklamalarını en geç
kamuya açıklama yapıldıktan sonraki iş günü içinde KAP’ta ihraççıya ilişkin genel bilgilerde belirtilen
İnternet sitesinde ilan etmek ve söz konusu açıklamaları beş yıl süreyle bu internet sitesinde
bulundurmak zorundadır. Bu yükümlülük, ortaklığın internet sitesinde KAP’ta yer alan açıklamalara
bağlantı verilmesi suretiyle de yerine getirilebilir. Sermaye piyasası araçları borsada işlem görmeyen
ihraççılar ise, özel durum açıklamalarını en geç kamuya açıklama yapıldıktan sonraki beş iş günü içinde
bulunması durumunda kendilerine ait internet sitesinde ilan etmek ve söz konusu açıklamaları beş yıl
süreyle bu internet sitesinde bulundurmak zorundadır. Bu ihraççıların kendilerine ait birden fazla
internet sitesinin bulunması durumunda, özel durumlar tescil edilen internet sitesinde zorunlu, diğer
internet sitelerinde ise ihtiyari olarak ilan edilir. Tescil edilen internet sitesinde, özel durumların ilan
edildiği diğer internet sitelerinin bağlantı adreslerine yer verilir.
Özel durum açıklamalarının, Türk Ticaret Kanunu’nun 1524’üncü maddesi uyarınca yapılan
düzenlemeler çerçevesinde internet sitesinde ilan edildiği durumlarda, bu açıklamaları ihraççının
internet sitesinde ilan etme ve saklama yükümlülüğü yerine getirilmiş sayılır.
Sermaye piyasası araçları aynı zamanda yurtdışı borsalarda işlem gören ihraççıların ilgili
borsalara Tebliğ kapsamına girmeyen açıklamalarda bulunması halinde, aynı açıklamanın Tebliğ
hükümlerine uygun olarak da yapılması zorunludur.
ÖRNEK SORU 1:
Aşağıdakilerden hangisi Gelişen İşletmeler Piyasası’nda uygulanan kamuyu aydınlatma
yükümlülüklerinden biri değildir? (2014 SPK I.DÖNEM)
A) Şirket paylarının değerini, yatırımcıların yatırım kararlarını etkileyebilecek nitelikte veya
yatırımcıların haklarını kullanmalarına yönelik önemli olay ve gelişmeleri kamuya açıklaması
B) Piyasa danışmanı tarafından kamuya açıklanmak üzere kendisine iletilen açıklamalar ile
piyasa danışmanlığı anlaşmasına ilişkin hususları kamuya açıklaması
C) 3, 6, 9 ve 12 aylık finansal raporların düzenlemesi
D) Şirketin internet sitesinin çalışır durumda olması
E) Borsa tarafından ilan edilmesi istenen bilgi ve belgeleri Kamuyu Aydınlatma Platformu’na
göndermesi
CEVAP: C
ÖRNEK SORU 2:
I. Emlak alım satım şirketleri
II. Yatırım kuruluşları
III. Fon kurucuları
Yukarıdaki kuruluşlardan hangileri bilgi, belge ve açıklamalarını elektronik ortamda
75
imzalayarak kamuyu aydınlatma platformuna göndermekle yükümlü değildir? (2014 SPK I.DÖNEM)
A) Yalnız I
B) Yalnız II
C) Yalnız III
D) I ve II
E) I ve III
CEVAP: A
KURUMSAL YÖNETİM TEBLİĞİ (II-17.1)
Kurumsal Yönetim ile İlgili Temel Esaslar
Her ne kadar kurumsal yönetim (corporate governance) konusunda ilk ve öncü çalışmalar
Ekonomik İşbirliği ve Kalkınma Örgütü (OECD) tarafından geliştirilmişse de konunun bilimsel
temelleri daha önce çeşitli çalışmalara konu olmuştur. Örneğin, Adolf Berle ve Gardiner Means'nin 1932
yılında yayınladığı Modern Şirket ve Özel Mülkiyet (The Modern Corporation and Private Property)
başlığını taşıyan kitaplarında şirketlerde mülkiyet ile kontrol fonksiyonlarının aynı elde bulunmasının
tehlikelerine dikkat çekilmiş ve bu iki fonksiyonun birbirinden ayrılmasının gereği üzerinde
durulmuştur.
Kurumsal yönetim konusunda yapılan çalışmalarda kurumsal yönetim “modelleri” (Reed, 2002;
Salacuse, 2003; Aysan, 2007; Previts ve diğerleri, 2007), “uygulamaları” (OECD, 2004; Gürbüz ve
Ergincan, 2004; Kula, 2006; UNECE, 2006 ve Aysan, 2007), “mekanizmaları” (Shleifer ve Vishny,
1997; Claessens ve Tzioumis, 2006), “sistemleri” (Lannoo, 1999; Goyer, 2002, 2003a5; Khanna ve
diğerleri, 2003; Mintz, 2005) gibi değişik terminolojiler kullanıldığı görülmüştür (Güler Manisalı
Darman, Kurumsal Yönetim Uygulamalarında Yakınsamaya Hukuksal Düzenleme ve Piyasa
Dinamiklerinin Etkisi, Doktora Tezi, 2009). Bu nedenle, kullanılan terminolojiye de bağlı olarak,
kurumsal yönetim tanımında da tam bir görüş birliği bulunmamaktadır.
Kurumsal yönetim konusunda Shleifer ve Vishny’nin (1997) ortaya koyduğu ve finans
literatüründe yaygın kullanılan bir tanıma göre: “Kurumsal yönetim, şirketlere finansman sağlayanların
uygun bir getiriyi temin etmelerine ilişkin ilkeleri inceler.” (Darman, 2009)
Monks ve Minow (1995), kurumsal yönetimi, “şirketlerin performansı ve yönünün
belirlenmesinde hissedarlar, üst yönetim ve yönetim kurulu arasındaki ilişki” olarak tanımlar.
Kurumsal yönetim konusunda yazılan ilk kitaplardan biri olan Millstein, kurumsal yönetimi,
işletme yönetiminde “kâr elde etme” ve “pay sahiplerine dağıtma” amacını taşıyan geleneksel yapıların
yanında, hissedarların, yöneticilerin ve diğer menfaat sahiplerinin (çalışanlar, müşteriler, alacaklılar, fon
sağlayanlar ve devlet gibi) haklarının da önemsendiği bir yönetim anlayışı olarak ele almaktadır.
(http://www.canaktan.org/yonetim/kurumsal-yonetim/kavram.htm)
Stijn Claessens, Global Kurumsal Yönetim Forumu tarafından yayınlanan çalışmasında şu
tanımı yapmaktadır: “Dar anlamda kurumsal yönetim, halka açık şirketlerde hisse sendi yatırımlarını
düzenleyen sermaye piyasası kurallarını ifade eder.” (Darman, 2009)
İngiltere’de Sir Adrian Cadbury başkanlığında oluşturulan Kurumsal Yönetimin Mali Yönleri
Komitesi (Committee on the Financial Aspects of Corporate Governance) tarafından hazırlanan bir
raporda ise şu tanım yapılmaktadır: “Kurumsal yönetim, şirketlerin yönetimine ve denetimine ilişkin
sistemi ifade eder.”
Salacuse (2002), yönetimin güçle ilgili olduğunu ve yönetim sistemlerinin amacının gücün nasıl
dağıtıldığı ve uygulandığını belirlemek olduğuna dikkat çeker. Salacuse kurumsal yönetimle ilgili
görüşlerinde, Avrupa ve Kuzey Amerika’da halka açık şirketlerde yönetim kurulları, üst düzey
yöneticiler ve hissedarlar olmak üzere üç adet kurumsal güç merkezi olduğunu belirtir. (Darman, 2009)
OECD, kurumsal yönetimi şu şekilde tanımlamaktadır:
76
“Kurumsal yönetim, bir şirketin yönetimi, yönetim kurulu, hissedarları ve diğer menfaat
sahipleri arasındaki bir dizi ilişkiyi kapsar. Kurumsal yönetim, makro ekonomik politikalardan, ürün ve
faktör piyasalarındaki rekabet düzeyine kadar firmaların faaliyetlerini biçimlendiren bir dizi unsurdan
oluşan daha geniş bir ekonomik çerçevenin içinde yer almaktadır. Kurumsal yönetimin çerçevesi, aynı
zamanda yasal, düzenleyici ve kurumsal faktörlere dayanır.” (OECD, 2004.)
Dünya Bankası’nın “Corporate Governance Manual” da yer alan tanıma göre ise, kurumsal
yönetim bir kurumun beşeri ve mali sermayeyi çekmesine, etkin çalışmasına ve böylece ait olduğu
toplumun değerlerine saygı gösterirken uzun dönemde ortaklarına ekonomik değer yaratmasına imkan
tanıyan her türlü kanun, yönetmelik, kod ve uygulamalardır.
Türkçe literatürde yer alan bazı tanımlara baktığımızda, kurumsal yönetim, şirketlerin
yönetiminde ve faaliyetlerinde söz konusu topluluğun haklarını gözeten, diğer bir ifadeyle, kar elde etme
ve ortaklarına dağıtma ana unsuru ve amacını taşıyan geleneksel yapılarının yanında, pay sahipleri dahil
tüm menfaat sahiplerinin haklarının korumasını ve bu çerçevede söz konusu menfaat grupları arasındaki
ilişkilerin kurallarının düzenlemesini hedefleyen bir yönetim felsefesidir. (Kübra Sehirli, Kurumsal
Yönetim, SPK Yeterlik Etüdü, 1999)
TÜSİAD Kurumsal Yönetim Çalışma Grubu tarafından hazırlanan bir raporda şu açıklamalar
yapılmaktadır. “Birçok farklı şekilde tanımlanabilecek kurumsal yönetim (corporate governance), en
geniş anlamda modern yaşamda insanların bir amaca ulaşmak için oluşturduğu herhangi bir kurumun
yönetiminin düzenlenmesidir. Daha dar anlamda ise, bir kurumun beşeri ve mali sermayeyi çekmesine,
etkin çalışmasına ve böylece ait olduğu toplumun değerlerine saygı gösterirken uzun dönemde
ortaklarına ekonomik değer yaratmasına imkan tanıyan her türlü kanun, yönetmelik, kod ve
uygulamaları ifade etmektedir.” (TÜSİAD, 2002.)
Ülgen ve Mirze kurumsal yönetimi şöyle tanımlamaktadır. “Kurumsal yönetiim, işletmenin
stratejik yönetimi ile görevli ve sorumlu üst yönetimin (söz sahipleri), bu görevlerini ve sorumluluklarını
yerine getirirken, işletme üzerinde kendilerini belirli nedenlerle “hak sahibi” gören pay sahipleri,
çalışanları, tedarikçi, müşteri ve diğer toplumsal kurumlarla olan ilişkilerini kapsar.” (Hayri Ülgen ve
Kadri Mirze, İşletmelerde Stratejik Yönetim, 2004).
Tüm bu tanımlardan yararlanıldığında, dar anlamda kurumsal yönetim, şirket yönetimi ile
hissedarlar ve menfaat sahipleri arasındaki ilişkileri düzenleyen kurallar bütünü olarak tanımlamak
mümkündür.
Kurumsal yönetim anlayışında kilit kavramlardan birisi “menfaat sahipleri”dir. Menfaat
sahipleri, şirket faaliyetleri ile doğrudan ve/veya dolaylı bir ilişki içerisinde olan ve şirket
faaliyetlerinden pozitif ve/veya negatif dışsallık elde eden kişi ve/veya kurumlardır. Menfaat sahipleri
en geniş anlamda: şirketin ana sahip ve yöneticileri, yönetim kurulu, hissedarlar, kurumsal yatırımcılar,
yabancı ortaklar, çalışanlar, müşteriler, rakipler, tedarikçiler, toplum ve devleti kapsamaktadır. Menfaat
sahipleri kavramına, şirketin iyi yönetilmesinden fayda sağlayacak, kötü yönetiminden ise zarar görecek
tüm kişi ve gruplar dahildir. (http://www.canaktan.org/yonetim/kurumsal-yonetim/kavram.htm)
Menfaat sahiplerini iç aktörler ve dış aktörler şeklinde ikili bir ayırıma tabi tutmak mümkündür.
Örneğin, şirket çalışanları “şirket içi menfaat sahibi”; müşteriler ise “şirket dışı menfaat sahibi”dir.
Konuyu sahip-vekil teorisi çerçevesinde de ele almak mümkündür. Şirket ana sermayesini koyan ve
yönetimi üstlenen “ana sahip” dışında, pay sahiplerini (hissedarlar) de içeren tüm paydaşları “menfaat
sahibi” kavramı içerisinde değerlendirmek gerekir. (http://www.canaktan.org/yonetim/kurumsal-
yonetim/kavram.htm)
Geniş anlamda kurumsal yönetim ise, iyi şirket yönetimi (good corporate governance) için
gerekli kurallar bütünüdür. İyi şirket yönetimi için, sadece şirket üst yönetiminin ve yönetim kurulunun
görev ve sorumluklarını ve aynı zamanda şirket içi ve şirket dışı menfaat sahiplerinin haklarını önceden
belirlemek ve bunları yasal çerçeve içerisine almak son derece önemli ve gerekli olmakla beraber yeterli
değildir. İyi şirket yönetimi için bunların ötesinde değişim yönetimi, stratejik yönetim, sinerjik yönetim,
toplam kalite yönetimi, insan kaynakları yönetimi vs. yönetim ilkelerinin ve yönetim tekniklerinin etkin
biçimde şirkette uygulanması gereklidir (http://www.canaktan.org/yonetim/kurumsal-
yonetim/kavram.htm). Kurumsal yönetimin evrensel kabul ve geçerliliği olan ana ilkeleri adillik, hesap
verebilirlik, şeffaflık ve sorumluluktur.
77
Adillik, şirket yönetiminin bütün hak sahiplerine karsı eşit davranmasını ifade etmektedir. Bu
ilke, azınlık hissedarlar ve yabancı ortaklar da dâhil olmak üzere bütün hissedar haklarının korunmasını
ifade etmektedir. Bu ilkeye göre; kurumsal yönetim çerçevesi, hissedarlık haklarını korumalı ve bu
hakların kullanılabilmesini kolaylaştırmalıdır. Kurumsal yönetim ile hissedarlara eşit muamele
yapılması güvence altına alınmalıdır. Bütün hissedarlar haklarının ihlali halinde yeterli telafi ya da
tazminat elde etme imkânına sahip olmalıdır.
Sorumluluk, şirket yönetiminin tüzel kişiliği adına yaptığı tüm faaliyetlerin ilgili mevzuata, esas
sözleşmeye, şirket içi düzenlemelere, toplumsal ve etik değerlere uygunluğunu ve bunun denetlenmesini
ifade eder. Kurumsal yönetim ile şirketler ve hissedarlar arasında etkin ve mali yapıyı güçlendirici bir
işbirliğinin yapılması desteklenmelidir.
Şeffaflık, ticari sır niteliğindeki ve henüz kamuya açıklanmamış bilgiler hariç olmak üzere,
şirket ile ilgili finansal ve finansal olmayan bilgilerin, zamanında, doğru, eksiksiz, anlaşılabilir,
yorumlanabilir, düşük maliyetle kolay erişilebilir bir şekilde kamuya duyurulması yaklaşımıdır. Bu ilke,
faaliyet öncesini, faaliyetlerin devam ettiği süreci ve faaliyetler sonrasını kapsamaktadır.
Hesap Verebilirlik, yönetim kurulu üyelerinin esas itibarıyla anonim şirket tüzel kişiliğine ve
dolayısıyla pay sahiplerine karsı olan hesap verme zorunluluğunu ifade etmektedir. Şeffaflık ilkesinin
aksine, hesap verebilirlik ilkesi sadece faaliyet sonrasını kapsamaktadır. (Fatma Pamukçu, “Finansal
Raporlama ile Kamuyu Aydınlatma ve Şeffaflıkta Kurumsal Yönetimin Önemi” Muhasebe ve
Finansman Dergisi, Nisan/2011)
Kurumsal Yönetim İle İlgili Yaklaşımlar 6
Literatürde kurumsal yönetim konusunu ele alan ve özellikle de kurumsal yönetimde değişik
yaklaşımları tartısan La Porta ve diğerleri (1999), Shleifer ve Vishny (1997), Claessens ve diğerleri
(1999) gibi akademisyenlerin büyük bir çoğunluğu çalısmalarında, Berle ve Means’in 1932 yılında
yayınladıkları, “Modern Şirket ve Özel Mülkiyet-Modern Corporation and Private Property” adlı
kitabından yola çıkarlar. Berle ve Means, bu kitaplarında, Amerika Birleşik Devletleri’nde, modern
şirket yapısında, sermayenin küçük hissedarlar arasında dağıldığı ancak, yönetim ve kontrolün
profesyonel üst düzey yöneticilerin elinde olduğunu belirtirler. Bu kitabın yayınlanmasından itibaren
yirmi yıl boyunca, modern şirketlerin, hissedarlara hesap verme yükümlülüğü olmayan profesyonel
yöneticiler tarafından yönetildiği görüşü hakim görüş olarak kabul görür.
Literatürde kurumsal yönetim, Berle ve Means’in (1932) çalısmalarında ele aldıkları gibi
öncelikle hissedar haklarının korunması veya hissedar hakları ile beraber diğer menfaat sahiplerinin
haklarının da gözetilmesi olarak iki ayrı yaklaşımla ele alınmaktadır (Shleifer ve Vishny,1997; Yener,
2006; Salacuse, 2002; Reed, 2002; Goyer, 2003).
Dünyadaki kurumsal yönetim sistemlerini, yatırımcıların hukuki haklarının korunması ve
şirketlerde mülkiyetin yoğunluğu açısından inceledikleri çalışmalarında Shleifer ve Vishny (1997), iki
tür kurumsal yönetim yaklaşımı olduğunu belirtmektedirler.
Birinci yaklaşım, yatırımcıların haklarının şirket yöneticileri tarafından gasp edilmesinin hukuk
yoluyla önlenmesini içermektedir. Ekonomik teori, bir işletme, sahipleri tarafından yönetildiğinde,
sahip-yöneticinin kişisel çıkarlarıyla doğrudan ilişkili oldukları için, kâr ve firma değerinin
maksimizasyon eğiliminde olacağını vurgulamaktadır. Şirketin sahipliği ve kontrolü birbirinden
ayrılmaya başladığında ise yöneticinin kişisel çıkarları, şirket varlıklarının yanlış kullanılmasına yol
açabilmektedir. Bu ayrım, Anglosakson sistem başlığı altında incelenen ABD ve İngiliz şirketlerinde
yaygın görülen bir durumdur. Söz konusu ülkelerde büyük şirketler, payları küçük olan çok sayıda
hissedarın ortak olduğu bir mülkiyet yapısına sahiptir. Dağılmış mülkiyet yapısı olarak adlandırılan bu
modelde, hissedarların birden fazla şirkette küçük oranda yatırımları söz konusudur. Şirketlerin
yönetimi ise, bu hissedarlar adına yetkilendirilmiş olan profesyonel yöneticilerin kontrolündedir.
Hissedarlar genel kurulda kendi haklarını savunmak, yönetim kurulunu seçmek, yönetim kurulu
aracılığıyla faaliyetlerinden tatmin olmadıkları yöneticileri görevden almak gibi araçlarla şirketler
6 Darman 2009 ve http://www.denetimnet.net/UserFiles/Documents/Nedir%20bu%20kurumsal%20yonetim.pdf referans alınmıştır.
78
üzerinde söz sahibi olabilmektedir. Ancak, kurumsal yönetim, tam da bu araçların işlerliği konusundaki
sıkıntılar nedeniyle gündeme gelmiştir.
Dağılmış mülkiyet yapısı, likit bir sermaye piyasasının oluşturulmasına olanak tanımakla
birlikte, şirkette payları ve buna bağlı olarak çıkarları küçük olan hissedarların, profesyonel yöneticilerin
faaliyetlerini yeterince denetleme arzusu ya da gücüne sahip olmamaları gibi ciddi bir sorunu
beraberinde getirmiştir. Bu durum, yöneticilerin şirket faaliyetlerinin yönlendirilmesinde fazlasıyla güç
sahibi olması ve zaman zaman bu gücü hissedarlar aleyhine olması pahasına kendi kişisel çıkarları
doğrultusunda kullanabilmeleri gibi bir riski doğurmuştur. Aslında, dağılmış mülkiyet yapısı nedeniyle
oluşan denetim eksikliğinde, yöneticilerin hissedar çıkarlarına ters düşebilecek kararlar alması için
mutlaka art niyet gerekmemektedir. Bu sorunu vurgulayan yazarlar, birçok şirkette küçük oranda hissesi
olan yatırımcıların risk alabilme kapasitesi ile bütün mesaisi, bir anlamda yatırımı, tek bir şirkete
bağlanmış olan profesyonel yöneticilerin risk alabilme kapasitesi arasında doğal bir fark olacağını öne
sürmektedir. Bu da hissedarlar ve yöneticilerin amaçlarındaki farklılıkları gündeme getirmiştir. Böyle
bir amaç farklılığı söz konusu olduğunda, yöneticilerin her zaman hissedarların amaçları doğrultusunda
olmayan ve kendi bireysel çıkarlarını tatmin etmeye yönelik stratejileri benimseyebileceği sonucu
doğmaktadır.
İkinci yaklaşım ise, hakim ortağın ağırlıklı olduğu, hakim ortağın şirketin kontrolünde ve
şirketin nakit yönetiminde önemli oranda söz sahibi olduğu kurumsal yönetim uygulamasıdır. Belli bir
hakim ortağın kontrolündeki bu şirketlerde, şirket yönetiminin büyük hissedar tarafından belirlenmesi
ve kontrol edilmesi, dağılmış mülkiyet yapısında vurgulanan denetim zafiyetini ortadan kaldırmaktadır.
Zira, hakim ortak, yatırımın büyüklüğü nedeniyle şirket yönetimini denetleme konusunda daha fazla
isteğe ve olanağa sahiptir. Ancak, bu mülkiyet yapısı da bazı önemli kurumsal yönetim sorunlarına
neden olabilmektedir. Örneğin, mülkiyet yoğunluğu büyük hissedarların şirket yönetimi ile küçük
hissedarların aleyhine işbirliği yapma olasılığını kolaylaştırmaktadır. Başka bir ifadeyle, mülkiyet
yoğunluğu sonucunda şirketin varlıklarının küçük hissedarların çıkarları aleyhine kullanılması tehlikesi
doğabilmektedir. Azınlık haklarının yasal olarak yeterince korunmadığı ülkelerde bu sorun daha sık
gündeme gelebilmektedir.
Hangi yaklaşımın en iyi yönetim tarzı olduğu sorusuna ise, piyasa ekonomilerinin hem ABD
hem de Almanya ve Japonya’da başarılı bir şekilde uygulandığını; dolayısıyla en iyi sistemin hangisinin
olduğunu söylemenin mümkün olmadığı seklinde yanıt vermektedirler. Araştırmalarında Shleifer ve
Vishny, en iyi sistemin, büyük ve küçük yatırımcıların haklarını hukuken en iyi koruyan sistem
olduğunu ifade etmektedirler.
Fransa ve Almanya’daki kurumsal yönetim uygulamalarını inceleyen Goyer (2002- 2003),
kurumsal yönetimde Anglo-Sakson ve Kıta Avrupası olmak üzere birbirleriyle rekabet eden iki sistem
olduğunu belirtmektedir. Anglo-Sakson sisteminin temel özelliklerine bakıldığı zaman, çok ortaklı
mülkiyet yapısının yaygın olduğu, bireysel emeklilik fonları ve yatırım fonlarının ana hissedarlar
olduğu, sermaye piyasalarının şeffaf ve gelişmiş olduğu ve piyasaların şirketleri kontrol ettiği yaklaşım
anlaşılmaktadır. Diğer taraftan, kıta Avrupa sisteminde, hakim ortağın ağırlıklı olduğu, bankaların veya
finans dışındaki kuruluşların ana ortaklar olduğu, sermaye piyasalarında şeffaflığın az olduğu, sermaye
piyasalarının gelişmemiş olduğu ve yönetimin onaylamadığı satın almaların olmadığı görülmektedir.
Gelişmekte olan ülkelerde kurumsal yönetim reformlarını inceleyen Reed (2002), Hindistan,
Güney Kore, Brezilya, Meksika, Nijerya, Güney Afrika gibi ülkelerde ailelerin hakim ortak olduğu,
genelde devlet bankalarından temin edilen borçla finansmanın yaygın olduğu, sermaye piyasalarının
zayıf olduğu ve küçük hissedarların haklarının hukuken korunmadığı sistemler ile, finansal piyasaların
gelişmiş olduğu, bankaların rolünün göreceli olarak daha az olduğu, şirketlerin sanayi politikalarında
hükümetlerinin rolünün fazla olmadığı, öz sermaye ile finansman veya Anglo-Amerikan modeli olarak
tanımladığı, yaklaşımları incelemiş ve karşılaştırmıştır.
Kurumsal yönetimin küreselleşmesi: Şekilde veya işlevde (fonksiyonda) yakınsama başlıklı
çalışmasında Gilson (2000), ABD ve diğer Anglo-Sakson ülkelerindeki, hisse senedi piyasalarının
ağırlıklı olduğu sermaye piyasalarında görülen kurumsal yönetim sistemleri ile Almanya ve Japonya
gibi bankaların etkin olduğu sermaye piyasalarında görülen iki ayrı kurumsal yönetim sisteminden
bahsetmektedir. Gilson çalışmasında her sistemin kendi karakteristik özellikleri olduğuna değinerek,
79
Japon’ların Keiretsu, Koreli’lerin Chaebol, Avrupalıların da holding şirket yapıları altında ilgili
şirketlerden oluşan büyük gruplar oluşturduklarına dikkat çekmektedir.
Türk Ticaret Kanununun Kurumsal Yönetime İlişkin Hükümleri
Türk Ticaret Kanunu’nun (TTK) hazırlanmasına yönelik komisyon çalışmalarında Avrupa
Birliği’nin (AB) 2003 yılında “Şirketler Hukukunun Modernleştirilmesi ve Avrupa Birliği içinde
Kurumsal Yönetimin Güçlendirilmesine İlişkin Aksiyon Planı” ile AB Komisyonunun hazırlattığı
“Avrupa Şirketler Hukuku için Modern Hukuk Düzenleme Çerçevesi” adlı çalışmalardan
yararlanılmıştır (Tekinalp, 2008). Avrupa Birliği’nde kurumsal yönetim ile ilgili kabul edilen
direktiflerin büyük çoğunluğunda Anglo-Sakson hukuk sisteminin etkileri bulunmaktadır. Bu nedenle
Türk Ticaret Kanunu’nun kurumsal yönetim ile ilgili bölümleri genel olarak Anglo Sakson Hukuk
Sistemi çerçevesinde oluşturulan düzenlemelerdir.
TTK’nun genel gerekçesinde; Dünya’da ve Özellikle Avrupa’da Ticaret Hukukunu Etkileyen
Öğretiler ve Raporlar bölümünde aşağıdaki ifadeye yer verilmektedir:
“I. Kurumsal Yönetim
88 Onbeş yıldan beri, özellikle pay senetleri borsada işlem gören anonim şirketlerde,
paysahipleri başta olmak üzere, tüm ilgililerin menfaatlerini ideal düzeyde korumaya yönelmiş yeni bir
kurallar sistemi kendisini kabul ettirmeye çalışmaktadır. Bu kurallar organların doğru kararı doğru
zamanda alabilme yeteneklerini artırmayı hedeflemekte, onun için şirketleri yeni bir ortaksal yapıya
kavuşturucu önerilere ağırlık vermektedir. Anılan kuralların temelleri şeffaflık, iyi ve hesabı verilebilir
bir yönetim ve etkili bir iç ve dış denetimdir. Söz konusu ilkeler kurumsal yönetim ilkeleri olarak
adlandırılmıştır. Uluslararası alanda “corporate governance” terimi ile anılan bu ilkeler, esasında
hisse senetleri borsada işlem gören anonim şirketler için öngörülmüştür. Ancak diğer anonim şirketlere
ve tüm işletmelere hatta yönetim ve denetimin olduğu her kuruma ve kuruluşa, nihayet Devlete de tavsiye
edilecek bir kapsam ve yaygınlık kazanmıştır. Hukuk ve işletme politikalarını ve öğretilerini doğrudan
etkileyen bu dinamik İngiltere’de 1992 yılında Cadbury Raporu ile harekete geçmiştir. Başlangıçta,
1990′lı yılların ekonomik durgunluğunun ve iz bırakan krizlerinin çökerttiği borsada, yani borsa
ticaretinde yatırımcıyı tutmaya yönelik olan çaba, daha sonra, anonim şirketin işleyişini, yönetimini,
denetimini, paysahiplerini ve diğer ilgilileri koruyucu sistemleri kuran geniş kapsamlı bir
yapılandırmaya dönüşmüştür.
89 Kurumsal yönetim dört taşıyıcı kolon üzerine oturur: Şeffaflık, âdillik, hesap verilebilirlik ve
sorumluluk. Şeffaflık, şirketi “camdan cep” olarak görme anlayışını aşan bir kavram, yeni bir anlayış,
şirketi bütün kurumları ile kavrayan bir yaklaşımdır. Bu fenomen artık bilgi toplumu ile
tanımlanmaktadır. Şeffaflık, paysahiplerinin ve sermaye piyasasında rol sahibi tüm aktörlerin, tam
bilgilendirilmesini ve aydınlatılmasını hedefler. Bu sebeple, maddî ve şekli kamuyu aydınlatmayı
kapsar. Menfaat sahipleri, ilgililer, sermaye piyasası aktörleri, alacaklılar ve paysahipleri yönünden
önemli olan tüm ilişkilerin, raporların, planların, projelerin açıklanmasını içerir. Şeffaflığın anonim
şirketler hukukundaki yeni aracı, internet, elektronik ortamda aktarmalar ve açılması zorunlu bulunan
web siteleridir. Her sermaye şirketinin bir web sitesi olması, bu sitenin şeffaflık sağlayıcı bir mekanizma
olarak çalışması gerekir. Adîllik, bir anlamda geniş kapsamlı eşit işlem ilkesi ile örtüşür. Eşit işlem
sadece paysahiplerine değil, daha geniş bir çevreye, açıkçası çalışanlara, alacaklılara, müşterilere,
yani şirketle menfaat ilgileri bulunanlara, hatta kamuya yönelmiştir. İlkedeki bu toplumsal açılım gün
geçtikçe daha öne çıkmaktadır. Adîlliğin yöneldiği bu yol yeni değildir. Adîllik, şeffaflık temelinde iyi
yönetim ve denetimle, menfaatlerin ideal noktada uyuşturulması gerektiği şeklinde özetlenebilir. Söz
konusu anlayış 1920′lerin “işletmenin kendisi için var olduğu” teorisini akla getirmektedir. Hesap
verilebilirlik yönetimin, şeffaflığına, doğruluğuna, kararların açıklanabilirliğine, kararların bir haklı
sebebi, adîl temeli olduğuna ve profesyonel niteliğine gönderme yapmaktadır. Sorumluluk ise, görevden
kaynaklanan yükümlülüklere tam bağlılık, bunları gereği gibi bilinçle, hesap verilebilirlik bağlamında
yerine getirme anlamındadır.
90 Kurumsal yönetim ilkelerinin tartışmaya açtığı öneriler şunlardır: (a) Yönetim organının,
daha dar ifade ile yönetim kurulunun üyeleri kendi içinde iki kısma ayrılmalıdır. Birinci grupta, yürütme
yani karar alıp yürütme yetkisini haiz yönetim kurulu üyeleri (executive üyeler), ikinci grupta ise, bu
80
yetkileri haiz olmayıp, birinci gruba giren üyeleri gözetim ve denetim altında tutan (non-executive)
üyeler bulunmalıdır. Bu iki sınıf üyenin yetkileri, şirket bilgi ve belgelerine ulaşabilme hakları ve şirketi
bağlayıcı karar alabilme konumları farklı olduğu için hukukî, cezaî ve malî sorumlulukları da farklı
olmalıdır. (b) Risklerin erken teşhisi ve yönetimi komitesi yanında, denetim komitesi ve atamalar
komitesi kurulmalı ve bu komiteler yürütme yetikisini haiz olmayan üyelere bağlı çalışmalıdır. (c)
Yönetim kurulunun görevlerinin hesap verilebilirlik bağlamında ve şirketin aczi halinde güçlendirilmesi
gerekir. (d) Paysahipliği haklarının, özellikle yapısal değişikliklerde ve önemli kararlarda etkinlikleri
artırılmalıdır. (e) Yönetim kurulu üyelerinin ücret ve diğer malî hakları denetim altına alınmalıdır. (f)
Finansal tablolar uzman, bağımsız ve tarafsız denetçilerce, uluslararası standartlara göre
denetlenmelidir. Bu öneriler sadece ulusal kurumsal yönetim kodekslerinde yer almamakta, kanunlara
da etki yapmaktadır.
91 Kurumsal yönetimin öne çıkan bir kavramı ise “paysahiplerinin değeri” diye adlandırılan,
içeriği tartışmalı, bir anlamda belirsiz “maksimizasyon” anlayışıdır. Kurumsal yönetim öğretisinin bu
kuralı uyarınca, payın değeri “maksimize” edilmelidir. Maksimizasyon payın bilanço ve borsa (piyasa)
değerinde, verdiği kâr payında sağlanmalıdır. Bu kuram, 89 nolu paragrafta açıklanan toplumsal eğilim
ile çelişmektedir.
92 Kurumsal yönetim Dünya çapında ilgi görmüş, yaygınlık kazanmış, her ilgili uluslararası
kuruluş ve ülke bu konuda davranış kodeksleri çıkarmış, yönetim kurullarını yıllık bildirimde
bulunmakla yükümlendirmiştir. Ancak anılan ilkelerle ilgili son söz henüz söylenmemiştir. Bu ilkelerin,
davranış kuralları mı yoksa geleceği şekillendiren ilkeler mi oldukları açıklık kazanmamıştır”.
Bu kapsamda 6102 sayılı Türk Ticaret Kanunu’nda hükme bağlanan kurumsal yönetime ilişkin
düzenlemeler aşağıda pay sahipleri, kamuyu aydınlatma ve şeffaflık ve yönetim kurulu başlıkları altında
verilmektedir.
PAY SAHİPLERİ
Madde 193
Birleşme, Bölünme ve Tür Değiştirmede Pay Sahiplerinin Korunması-Birleşme, bölünme
veya tür değiştirme işlemlerine herhangi bir şekilde katılmış bulunan bütün kişiler şirketlere, ortaklara
ve alacaklılara karşı kusurları ile verdikleri zararlardan sorumludurlar.
Madde 336
Kuruluş belgeleri- Esas sözleşme, değerleme raporları, ayın ve işletme devralınmasına ilişkin
olanlar da dâhil olmak üzere, kurulmakta olan şirketle, kurucular ve diğer kişilerle yapılan ve kuruluşla
ilgili olan sözleşmeler kuruluş belgeleridir. Bunlar, sicil dosyasına konulur ve birer nüshaları şirket
tarafından beş yıl süreyle saklanır.
Madde 357, 391
Eşit işlem ilkesi- Pay sahipleri eşit şartlarda eşit işleme tabi tutulur. Eşit işlem ilkesine aykırı
yönetim kurulu kararları butlan yaptırımına tabidir.
Madde 358
Pay sahiplerinin şirkete borçlanma yasağı- Pay sahipleri, sermaye taahhüdünden doğan
vadesi gelmiş borçlarını ifa etmedikçe ve şirketin serbest yedek akçelerle birlikte kârı geçmiş yıl
zararlarını karşılayacak düzeyde olmadıkça şirkete borçlanamaz.
Madde 360
Yönetim kurulunda temsil hakkı- Esas sözleşmede öngörülmek şartı ile, belirli pay gruplarına,
özellik ve nitelikleriyle belirli bir grup oluşturan pay sahiplerine ve azlığa yönetim kurulunda temsil
edilme hakkı tanınabilir.
Madde 391, 447
Sermayenin korunması ilkesi- Anonim şirketin temel yapısına uymayan veya sermayenin
korunması ilkesini gözetmeyen yönetim kurulu kararları ile genel kurul kararları batıldır.
81
Madde 141, 200, 466/1
Hakların genişletilmesi- Birleşmede ayrılma akçesi, bağlı şirketler hakkında bilgi alma, şarta
bağlı sermaye artırımlarında pay sahibinin korunması
Madde 192, 202, 399/6, 537
Yeni dava hakları- Birleşme, bölünme ve tür değiştirmenin iptali, hakimiyetin hukuka aykırı
kullanılması, denetçi atanmasını mahkemeden talep edebilme, tasfiye memurlarının görevden
alınmasını talep edebilme
Madde 407
Genel kurula katılım- Pay sahipleri şirket işlerine ilişkin haklarını genel kurulda kullanırlar.
Kanuni istisnalar saklıdır. Murahhas üyelerle en az bir yönetim kurulu üyesinin genel kurul toplantısında
hazır bulunmaları şarttır. Diğer yönetim kurulu üyeleri genel kurul toplantısına katılabilirler. Denetçi
genel kurulda hazır bulunur. Üyeler ve denetçiler görüş bildirebilirler.
Madde 408
Genel kurulun görev ve yetkilerinin belirlenmesi- Denetçi seçimi ve görevden alınması vb.
Madde 410, 411
Genel kurulu toplantıya çağrı ve gündeme madde konulması istemi- Yönetim kurulunun,
devamlı olarak toplanamaması, toplantı nisabının oluşmasına imkân bulunmaması veya mevcut
olmaması durumlarında, mahkemenin izniyle, tek bir pay sahibi genel kurulu toplantıya çağırabilir.
Mahkemenin kararı kesindir.
Sermayenin en az onda birini, halka açık şirketlerde yirmide birini oluşturan pay sahipleri,
yönetim kurulundan, yazılı olarak gerektirici sebepleri ve gündemi belirterek, genel kurulu toplantıya
çağırmasını veya genel kurul zaten toplanacak ise, karara bağlanmasını istedikleri konuları gündeme
koymasını isteyebilirler.
Madde 419
İç yönerge- Anonim şirket yönetim kurulu, genel kurulun çalışma esas ve usullerine ilişkin
kuralları içeren, bir iç yönerge hazırlar ve genel kurulun onayından sonra yürürlüğe koyar.
Madde 420
Finansal tabloların müzakeresinin ertelenmesi- Finansal tabloların müzakeresi ve buna bağlı
konular, sermayenin onda birine, halka açık şirketlerde yirmide birine sahip pay sahiplerinin istemi
üzerine, genel kurulun bir karar almasına gerek olmaksızın, toplantı başkanının kararıyla bir ay sonraya
bırakılır.
Madde 421
Esas sözleşme değişikliklerinde toplantı ve karar nisabı- Bilanço zararlarının kapatılması için
yükümlülük ve ikincil yükümlülük koyan kararlar ile şirketin merkezinin yurt dışına taşınmasına ilişkin
esas sözleşme değişikliği kararları, sermayenin tümünü oluşturan payların sahiplerinin veya
temsilcilerinin oybirliğiyle alınır.
Madde 434
Birikimli oy- Pay sahibinin, sahip olduğu payların miktarı ile seçilecek yönetici miktarının
çarpımı kadar oy hakkına sahip olması olarak tanımlanabilen7 birikimli oy uygulaması halka açık
olmayan anonim şirketler bakımından Ticaret Bakanlığı tarafından bir tebliğle düzenlenebilir.
Madde 437
Bilgi alma ve inceleme hakkı- Finansal tablolar, konsolide finansal tablolar, yönetim kurulunun
yıllık faaliyet raporu, denetleme raporları ve yönetim kurulunun kâr dağıtım önerisi, genel kurulun
toplantısından en az onbeş gün önce, şirketin merkez ve şubelerinde, pay sahiplerinin incelemesine hazır
7 Kocaoğlu, Necip Kağan – Anonim Şirketlerde Birikimli Oy Kullanımı
82
bulundurulur.
Her pay sahibi, gideri şirkete ait olmak üzere gelir tablosuyla bilançonun bir suretini isteyebilir.
Pay sahibi genel kurulda, yönetim kurulundan, şirketin işleri; denetçilerden denetimin yapılma
şekli ve sonuçları hakkında bilgi isteyebilir.
Pay sahiplerinden herhangi birine bu sıfatı dolayısıyla genel kurul dışında bir konuda bilgi
verilmişse, diğer bir pay sahibinin istemde bulunması üzerine, aynı bilgi, gündemle ilgili olmasa da aynı
kapsam ve ayrıntıda verilir.
Bilgi alma ve inceleme hakkı, esas sözleşmeyle ve şirket organlarından birinin kararıyla
kaldırılamaz ve sınırlandırılamaz.
Madde 438, 439
Özel denetim isteme hakkı- Her pay sahibi, pay sahipliği haklarının kullanılabilmesi için
gerekli olduğu takdirde ve bilgi alma veya inceleme hakkı daha önce kullanılmışsa, belirli olayların özel
bir denetimle açıklığa kavuşturulmasını, gündemde yer almasa bile genel kuruldan isteyebilir.
Genel kurulun özel denetim istemini reddetmesi hâlinde, sermayenin en az onda birini, halka
açık anonim şirketlerde yirmide birini oluşturan pay sahipleri veya paylarının itibarî değeri toplamı en
az bir milyon Türk Lirası olan pay sahipleri üç ay içinde şirket merkezinin bulunduğu yer asliye ticaret
mahkemesinden özel denetçi atamasını isteyebilir.
Madde 479
Oyda imtiyazın sınırlandırılması- Bir paya en çok on beş oy hakkı tanınabilir.
Madde 531
Şirketin feshinin talep edilebilmesi- Haklı sebeplerin varlığında, sermayenin en az onda birini
ve halka açık şirketlerde yirmide birini temsil eden payların sahipleri, şirketin merkezinin bulunduğu
yerdeki asliye ticaret mahkemesinden şirketin feshine karar verilmesini isteyebilirler.
Madde 559
Kuruluş ve sermaye artırımında ibra kararının önlenmesi- Kurucuların, yönetim kurulu
üyelerinin, denetçilerin, şirketin kuruluşundan ve sermaye artırımından doğan sorumlulukları, şirketin
tescili tarihinden itibaren dört yıl geçmedikçe sulh ve ibra yoluyla kaldırılamaz. Bu sürenin geçmesinden
sonra da sulh ve ibra ancak genel kurulun onayıyla geçerlilik kazanır. Bununla beraber, esas sermayenin
onda birini, halka açık şirketlerde yirmide birini temsil eden pay sahipleri sulh ve ibranın onaylanmasına
karşı iseler, sulh ve ibra genel kurulca onaylanmaz.
Madde 1527
Genel kurul toplantılarının elektronik ortamda yapılabilme imkanı
KAMUYU AYDINLATMA VE ŞEFFAFLIK
Madde 397, 398
Denetleme- Denetime tabi olan anonim şirketlerin ve şirketler topluluğunun finansal tabloları
denetçi tarafından, Kamu Gözetimi, Muhasebe ve Denetim Standartları Kurumunca yayımlanan
uluslararası denetim standartlarıyla uyumlu Türkiye Denetim Standartlarına göre denetlenir. Yönetim
kurulunun yıllık faaliyet raporu içinde yer alan finansal bilgilerin, denetlenen finansal tablolar ile
tutarlı olup olmadığı ve gerçeği yansıtıp yansıtmadığı da denetim kapsamı içindedir.
Kapsam- Şirketin ve topluluğun finansal tabloları ile yönetim kurulunun yıllık faaliyet
raporunun denetimi; envanterin, muhasebenin ve Türkiye Denetim Standartlarının öngördüğü ölçüde iç
denetimin, 378’inci madde uyarınca verilen raporların ve 397’nci maddenin birinci fıkrası çerçevesinde
yönetim kurulunun yıllık faaliyet raporunun denetimidir.
Madde 514, 515, 516
Anonim şirketlerin finansal tabloları ve yönetim kurulunun yıllık faaliyet raporu- Yönetim
83
kurulu, geçmiş hesap dönemine ait, Türkiye Muhasebe Standartlarında öngörülmüş bulunan finansal
tablolarını, eklerini ve yönetim kurulunun yıllık faaliyet raporunu, bilanço gününü izleyen hesap
döneminin ilk üç ayı içinde hazırlar ve genel kurula sunar.
Anonim şirketlerin finansal tabloları, Türkiye Muhasebe Standartlarına göre şirketin
malvarlığını, borç ve yükümlülüklerini, öz kaynaklarını ve faaliyet sonuçlarını tam, anlaşılabilir,
karşılaştırılabilir, ihtiyaçlara ve işletmenin niteliğine uygun bir şekilde; şeffaf ve güvenilir olarak;
gerçeği dürüst, aynen ve aslına sadık surette yansıtacak şekilde çıkarılır.
Yönetim kurulunun yıllık faaliyet raporu, şirketin, o yıla ait faaliyetlerinin akışı ile her yönüyle
finansal durumunu, doğru, eksiksiz, dolambaçsız, gerçeğe uygun ve dürüst bir şekilde yansıtır. Bu
raporda finansal durum, finansal tablolara göre değerlendirilir. Raporda ayrıca, şirketin gelişmesine ve
karşılaşması muhtemel risklere de açıkça işaret olunur. Bu konulara ilişkin yönetim kurulunun
değerlendirmesi de raporda yer alır.
Yönetim kurulunun faaliyet raporu ayrıca aşağıdaki hususları da içermelidir:
1) Faaliyet yılının sona ermesinden sonra şirkette meydana gelen ve özel önem taşıyan
olaylar.
2) Şirketin araştırma ve geliştirme çalışmaları.
3) Yönetim kurulu üyeleri ile üst düzey yöneticilere ödenen ücret, prim, ikramiye gibi mali
menfaatler, ödenekler, yolculuk, konaklama ve temsil giderleri, ayni ve nakdî imkânlar, sigortalar ve
benzeri teminatlar.
Hem anonim şirketler hem de şirketler topluluğu bakımından, yönetim kurulunun yıllık faaliyet
raporunun zorunlu asgari içeriği, ayrıntılı olarak Ticaret Bakanlığı tarafından bir yönetmelikle
düzenlenir.
Madde 1524
Denetime tabi sermaye şirketleri için internet sitesi kurma zorunluluğu
MENFAAT SAHİPLERİ
Madde 193
Birleşme, Bölünme ve Tür Değiştirmede Pay Sahiplerinin Korunması-Birleşme, bölünme
veya tür değiştirme işlemlerine herhangi bir şekilde katılmış bulunan bütün kişiler şirketlere, ortaklara
ve alacaklılara karşı kusurları ile verdikleri zararlardan sorumludurlar.
Madde 202
Hakimiyetin Hukuka Aykırı Kullanılması- Hakim şirketin, hakimiyetini bağlı şirketi kayba
uğratacak şekilde kullanması ve uğranılan kaybın o faaliyet yılı içinde fiilen denkleştirilmediği veya
kaybın nasıl ve ne zaman denkleştirileceği belirtilmek suretiyle en geç o faaliyet yılı sonuna kadar, bağlı
şirkete denk değerde bir istem hakkı tanınmaması durumunda; alacaklılar, şirket iflas etmemiş olsa bile,
şirketin zararının şirkete ödenmesini isteyebilirler.
Madde 206
Tam Hakimiyet Halinde Verilen Talimatlar Dolayısıyla Bağlı Şirkette Oluşan Kayıp- Hâkim
şirket ve yöneticilerinin, 203 üncü madde çerçevesinde verdikleri talimatlar dolayısıyla bağlı şirkette
oluşan kayıp, o hesap yılı içinde, denkleştirilmediği veya zamanı ve şekli de belirtilerek şirkete denk bir
istem hakkı tanınmadığı takdirde, zarara uğrayan alacaklılar hâkim şirkete ve onun kayıptan sorumlu
yönetim kurulu üyelerine karşı tazminat davası açabilirler.
Madde 209
Güvenden Doğan Sorumluluk- Hâkim şirket, topluluk itibarının, topluma veya tüketiciye
güven veren bir düzeye ulaştığı hâllerde, bu itibarın kullanılmasının uyandırdığı güvenden sorumludur.
84
Madde 239, 240
Şirketin İflası-Şirketin iflası hâlinde, şirket alacaklıları alacaklarını almadıkça, ortakların kişisel
alacaklıları şirket mallarına başvuramazlar.
Şirketin iflası, ortakların iflasını gerektirmez. Ancak, depo kararına rağmen para yatırılmadığı
takdirde alacaklı, depo kararının ortaklara veya içlerinden bazılarına da tebliğini ve gereğini yerine
getirmedikleri takdirde şirketle birlikte iflaslarına karar verilmesini mahkemeden isteyebilir. Bu hakkını
kullanmamış olan alacaklının, şirket masasından alacağını tamamen alamaması hâlinde ortakları iflas
yoluyla da ayrıca takip hakkı saklıdır.
Madde 353, 530
Fesih Davası Açma Hakkı- Anonim şirketin butlanına veya yokluğuna karar verilemez. Ancak,
şirketin kurulmasında kanun hükümlerine aykırı hareket edilmek suretiyle, alacaklıların, pay
sahiplerinin veya kamunun menfaatleri önemli bir şekilde tehlikeye düşürülmüş veya ihlal edilmiş
olursa, yönetim kurulunun, Ticaret Bakanlığının, ilgili alacaklının veya pay sahibinin istemi üzerine
şirketin merkezinin bulunduğu yerdeki asliye ticaret mahkemesince şirketin feshine karar verilir.
Uzun süreden beri şirketin kanunen gerekli olan organlarından biri mevcut değilse veya genel
kurul toplanamıyorsa, pay sahipleri, şirket alacaklıları veya Ticaret Bakanlığının istemi üzerine, şirket
merkezinin bulunduğu yerdeki asliye ticaret mahkemesi, yönetim kurulunu da dinleyerek şirketin
durumunu kanuna uygun hâle getirmesi için bir süre belirler. Bu süre içinde durum düzeltilmezse,
mahkeme şirketin feshine karar verir.
Madde 367
Yönetimin Devrine İlişkin İç Yönerge Hakkında Bilgilendirme- Yönetim kurulu, istem
üzerine pay sahiplerini ve korunmaya değer menfaatlerini ikna edici bir biçimde ortaya koyan
alacaklıları, yönetimin devrine ilişkin hazırladığı iç yönerge hakkında, yazılı olarak bilgilendirir.
Madde 376
Sermayenin Belirli Oranlarda Kaybedilmesi Halinde Alınması Gereken Önlemler
Madde 377
Konkordato İsteme Hakkı- Yönetim kurulu veya herhangi bir alacaklı yapacağı iflâs talebiyle
birlikte veya bu kapsamda yapılan iflâs yargılaması sırasında konkordato talep edebilir.
Madde 395
Şirketle işlem yapma, şirkete borçlanma yasağı- Yönetim kurulu üyesi, genel kuruldan izin
almadan, şirketle kendisi veya başkası adına herhangi bir işlem yapamaz; aksi hâlde, şirket yapılan
işlemin batıl olduğunu ileri sürebilir.
Pay sahibi olmayan yönetim kurulu üyeleri ile yönetim kurulu üyelerinin pay sahibi olmayan
yakınları şirkete nakit borçlanamaz. Bu kişiler için şirket kefalet, garanti ve teminat veremez,
sorumluluk yüklenemez, bunların borçlarını devralamaz. Aksi hâlde, şirkete borçlanılan tutar için şirket
alacaklıları bu kişileri, şirketin yükümlendirildiği tutarda şirket borçları için doğrudan takip edebilir.
Madde 473, 474, 475
Esas Sermayenin Azaltılması Hali- Sermayenin azaltılmasına rağmen şirket alacaklılarının
haklarını tamamen karşılayacak miktarda aktifin şirkette varlığı belirlenmiş olmadıkça sermayenin
azaltılmasına karar verilmez.
Genel kurul esas sermayenin azaltılmasına karar verdiği takdirde, yönetim kurulu, bu kararı
şirketin internet sitesine koyduktan başka, gazetede ve aynı zamanda esas sözleşmede öngörüldüğü
şekilde, yedişer gün arayla, üç defa ilan eder. İlanda alacaklılara, Türkiye Ticaret Sicili Gazetesindeki
üçüncü ilandan itibaren iki ay içinde, alacaklarını bildirerek bunların ödenmesini veya teminat altına
alınmasını isteyebileceklerini belirtir. Şirketçe bilinen alacaklılara ayrıca çağrı mektupları gönderilir.
Sermaye, ancak alacaklılara verilen sürenin sona ermesinden ve beyan edilen alacakların
85
ödenmesinden veya teminat altına alınmasından sonra azaltılabilir; aksi hâlde alacaklılar şirketin
merkezinin bulunduğu yerdeki asliye ticaret mahkemesinde sermayenin azaltılması işleminin tescilinin
ilan edilmesinden itibaren iki yıl içinde sermayenin azaltılmasının iptali davası açabilirler.
Madde 513
Şirketin İflası Halinde Yönetim Kurulu Üyelerinin Alacaklılara Sorumluluğu-Şirketin iflası
hâlinde, yönetim kurulu üyeleri şirket alacaklılarına karşı, iflasın açılmasından önceki son üç yıl içinde
kazanç payı veya başka bir ad altında hizmetlerine karşılık olarak aldıkları ve fakat uygun ücreti aşan
ve bilanço uygun bir ücret miktarına göre tedbirli bir tarzda düzenlenmiş olsaydı ödenmemesi gereken
paraları geri vermekle yükümlüdürler.
Madde 554
Denetçinin Sorumluluğu- Şirketin ve şirketler topluluğunun yılsonu ve konsolide finansal
tablolarını, raporlarını, hesaplarını denetleyen denetçi ve özel denetçiler; kanuni görevlerinin yerine
getirilmesinde kusurlu hareket ettikleri takdirde, hem şirkete hem de pay sahipleri ile şirket
alacaklılarına karşı verdikleri zarar dolayısıyla sorumludur.
Madde 519, 520
Kanuni Yedek Akçe Ayrılması ve Kullanılmasına İlişkin Hükümler
Madde 541
Tasfiye Alacaklılarının Korunması- Alacaklı oldukları şirket defterlerinden veya diğer
belgelerden anlaşılan ve yerleşim yerleri bilinen kişiler taahhütlü mektupla, diğer alacaklılar Türkiye
Ticaret Sicili Gazetesinde ve şirketin internet sitesinde ve aynı zamanda esas sözleşmede öngörüldüğü
şekilde, birer hafta arayla yapılacak üç ilanla şirketin sona ermiş bulunduğu konusunda bilgilendirilirler
ve alacaklarını tasfiye memurlarına bildirmeye çağrılırlar.
Alacaklı oldukları bilinenler, bildirimde bulunmazlarsa alacaklarının tutarı Ticaret Bakanlığınca
belirlenecek bir bankaya depo edilir.
YÖNETİM KURULU
Madde 360
Tüzel kişinin yönetim kurulu üyesi olabilmesi, azlığa yönetim kurulunda temsil edilme
hakkı
Madde 361
Sigorta- Yönetim Kurulu üyelerinin, görevlerini yaparken kusurlarıyla şirkete verebilecekleri
zarar, şirket sermayesinin yüzde yirmi beşini aşan bir bedelle sigorta ettirilmiş ve bu suretle şirket
teminat altına alınmışsa, bu husus halka açık şirketlerde Sermaye Piyasası Kurulunun ve ayrıca pay
senetleri borsada işlem görüyorsa borsanın bülteninde duyurulur ve kurumsal yönetim ilkelerine
uygunluk değerlendirmesinde dikkate alınır.
Madde 362
Görev süresi- Yönetim kurulu üyeleri en çok üç yıl süreyle görev yapmak üzere seçilir.
Madde 364
Genel kurul kararıyla her zaman görevden alınabilme
Madde 366
Görev dağılımı- Yönetim kurulu, işlerin gidişini izlemek, kendisine sunulacak konularda rapor
hazırlamak, kararlarını uygulatmak veya iç denetim amacıyla içlerinde yönetim kurulu üyelerinin de
bulunabileceği komiteler ve komisyonlar kurabilir.
86
Madde 367
Yönetimin, yönetim kurulu tarafından bir iç yönergeye göre devredilmesi
Madde 369
Özen ve bağlılık yükümlülüğü - Yönetim kurulu üyeleri ve yönetimle görevli üçüncü kişiler,
görevlerini tedbirli bir yöneticinin özeniyle yerine getirmek ve şirketin menfaatlerini dürüstlük
kurallarına uyarak gözetmek yükümlülüğü altındadırlar.
Madde 375/c ve f
Devredilemez görev ve yetkiler- Muhasebe, finans denetimi ve şirketin yönetiminin
gerektirdiği ölçüde, finansal planlama için gerekli düzenin kurulması. Kurumsal yönetim açıklamasının
düzenlenmesi ve genel kurula sunulması.
Madde 378
Riskin erken saptanması ve yönetimi- Pay senetleri borsada işlem gören şirketlerde, yönetim
kurulu, şirketin varlığını, gelişmesini ve devamını tehlikeye düşüren sebeplerin erken teşhisi, bunun için
gerekli önlemler ile çarelerin uygulanması ve riskin yönetilmesi amacıyla, uzman bir komite kurmak,
sistemi çalıştırmak ve geliştirmekle yükümlüdür. Diğer şirketlerde bu komite denetçinin gerekli görüp
bunu yönetim kuruluna yazılı olarak bildirmesi hâlinde derhâl kurulur ve ilk raporunu kurulmasını
izleyen bir ayın sonunda verir.
Komite, yönetim kuruluna her iki ayda bir vereceği raporda durumu değerlendirir, varsa
tehlikelere işaret eder, çareleri gösterir. Rapor denetçiye de yollanır.
Madde 392
Bilgi alma ve inceleme hakkı- Her yönetim kurulu üyesi şirketin tüm iş ve işlemleri hakkında
bilgi isteyebilir, soru sorabilir, inceleme yapabilir. Bir üyenin istediği, herhangi bir defter, defter kaydı,
sözleşme, yazışma veya belgenin yönetim kuruluna getirtilmesi, kurulca veya üyeler tarafından
incelenmesi ve tartışılması ya da herhangi bir konu ile ilgili yöneticiden veya çalışandan bilgi alınması
reddedilemez.
Madde 393
Müzakereye katılma yasağı- Yönetim kurulu üyesi, kendisinin şirket dışı kişisel menfaatiyle
veya alt ve üst soyundan birinin ya da eşinin yahut üçüncü derece dâhil üçüncü dereceye kadar kan ve
kayın hısımlarından birinin, kişisel ve şirket dışı menfaatiyle şirketin menfaatinin çatıştığı konulara
ilişkin müzakerelere katılamaz.
Madde 394
Yönetim kurulu üyelerinin mali hakları- Yönetim Kurulu üyelerine, tutarı esas sözleşmeyle
veya genel kurul kararıyla belirlenmiş olmak şartıyla huzur hakkı, ücret, ikramiye, prim ve yıllık kârdan
pay ödenebilir.
Madde 395
Şirketle işlem yapma, şirkete borçlanma yasağı- Yönetim kurulu üyesi, genel kuruldan izin
almadan, şirketle kendisi veya başkası adına herhangi bir işlem yapamaz; aksi hâlde, şirket yapılan
işlemin batıl olduğunu ileri sürebilir. Diğer taraf böyle bir iddiada bulunamaz.
Pay sahibi olmayan yönetim kurulu üyeleri ile yönetim kurulu üyelerinin pay sahibi olmayan
yakınları şirkete nakit borçlanamaz. Bu kişiler için şirket kefalet, garanti ve teminat veremez,
sorumluluk yüklenemez, bunların borçlarını devralamaz.
Madde 396
Rekabet yasağı- Yönetim kurulu üyelerinden biri, genel kurulun iznini almaksızın, şirketin
işletme konusuna giren ticari iş türünden bir işlemi kendi veya başkası hesabına yapamayacağı gibi, aynı
tür ticari işlerle uğraşan bir şirkete sorumluluğu sınırsız ortak sıfatıyla da giremez.
87
Madde 557
Farklılaştırılmış teselsül8
Madde 562
Suçlar ve cezalar- Türk Ticaret Kanunundan kaynaklanan yükümlülüklerin yerine
getirilmemesi durumunda uygulanacak hukuki ve cezai yaptırımlar
Madde 1527
Yönetim kurulu toplantılarının elektronik ortamda yapılabilme imkanı
Bunların dışında TTK’nın 1529’uncu maddesinde aşağıdaki hükme yer verilmiştir.
“Kurumsal yönetim ilkeleri
MADDE 1529- (1) Halka açık anonim şirketlerde kurumsal yönetim ilkeleri, yönetim kurulunun
buna ilişkin açıklamasının esasları ve şirketlerin bu yönden derecelendirme kural ve sonuçları Sermaye
Piyasası Kurulu tarafından belirlenir.
(2) Sermaye Piyasası Kurulunun uygun görüşü alınmak şartıyla, diğer kamu kurum ve
kuruluşları, sadece kendi alanları için geçerli olabilecek kurumsal yönetim ilkeleriyle ilgili,
ayrıntıya ilişkin sınırlı düzenlemeler yapabilirler.”
Sermaye Piyasası Kurulu Düzenlemeleri - Kurumsal Yönetim Tebliği II-17.1
Sermaye Piyasası Kanunu’nun “Kurumsal yönetim ilkeleri” başlıklı 17’nci maddesinde:
“(1) Halka açık ortaklıklarda kurumsal yönetim ilkeleri ile kurumsal yönetim uyum raporlarının
içeriğine, yayımlanmasına, ortaklıkların kurumsal yönetim ilkelerine uyumlarının derecelendirilmesine
ve bağımsız yönetim kurulu üyeliklerine ilişkin usul ve esaslar Kurulca belirlenir. Kurul bu yetkilerini
halka açık şirketler arasında haksız rekabet ile sonuçlanmayacak şekilde ve eşit koşullardaki şirketlere
eşit kuralların uygulanması prensibini göz önünde bulundurarak kullanır.
(2) Kurul, payları borsada işlem gören halka açık ortaklıkların, niteliklerine göre, kurumsal
yönetim ilkelerine kısmen veya tamamen uymalarını zorunlu tutmaya, buna ilişkin usul ve esasları
belirlemeye, verilen süre içinde uyum zorunluluğunun yerine getirilmemesi hâlinde uyum
zorunluluğunun yerine getirilmesini sağlayacak kararları almaya ve buna ilişkin işlemleri resen
yapmaya, herhangi bir süre vermemiş olsa dahi uyum zorunluluğuna aykırı işlemlerin hukuka
aykırılığının tespiti veya iptali için her türlü teminattan muaf olarak ihtiyati tedbir istemeye, dava
açmaya, açılan davada uyum zorunluluğunun yerine getirilmesi sonucunu doğuracak şekilde karar
alınmasını istemeye, bu işlemlerin yerine getirilmesine ilişkin usul ve esasları belirlemeye yetkilidir.
(3) Halka açık ortaklıkların, ilişkili tarafları ile gerçekleştirecekleri Kurulca belirlenecek
nitelikteki işlemlere başlamadan önce, yapılacak işlemin esaslarını belirleyen bir yönetim kurulu kararı
almaları zorunludur. Söz konusu yönetim kurulu kararlarının uygulanabilmesi için bağımsız yönetim
kurulu üyelerinin çoğunluğunun onayı aranır. Bağımsız yönetim kurulu üyelerinin çoğunluğunun söz
konusu işlemi onaylamaması hâlinde, bu durum işleme ilişkin yeterli bilgiyi içerecek şekilde kamuyu
aydınlatma düzenlemeleri çerçevesinde kamuya duyurulur ve işlem genel kurul onayına sunulur. Söz
konusu genel kurul toplantılarında, işlemin tarafları ve bunlarla ilişkili kişilerin oy kullanamayacakları
bir oylamada karar alınır. Bu maddenin genel kurul toplantısında görüşülmesinde, toplantı nisabı
aranmaz, oy hakkı bulunanların basit çoğunluğu ile karar alınır. Bu fıkrada belirtilen esaslara uygun
olarak alınmayan yönetim kurulu ve genel kurul kararları geçerli sayılmaz.
(4) Halka açık ortaklıklar gerek bu maddede gerekse 6102 sayılı Kanunun 1524 üncü
maddesinin birinci fıkrasında düzenlenmiş yükümlülüklerini MKK tarafından sağlanan elektronik ortam
vasıtasıyla da yerine getirebilirler.
8 Bu düzenleme icracı (executive) – icracı olmayan (non-executive) üye ayrımının sorumluluk hukukuna yansımasıdır. Farklılaştırılmış
teselsül, eski Türk Ticaret Kanunu açısından geçerli olan mutlak teselsül anlayışı yerine, sorumluların tüm zararı değil, ortak kusurla
birlikte vermiş oldukları aynı zararı tazmin etmelerini öngörür, ortak zarar dışındaki zararı teselsül dışında bırakır.
88
(5) Bu maddenin halka açık bankalar hakkında uygulanmasına ilişkin usul ve esaslar Bankacılık
Düzenleme ve Denetleme Kurulunun uygun görüşü alınmak suretiyle belirlenir.”
denilmektedir.
Söz konusu Kanun hükmüne dayanılarak ortaklıklar tarafından uygulanacak kurumsal yönetim
ilkeleri ve ilişkili taraf işlemlerine ilişkin usul ve esasları belirlemek amacıyla hazırlanan II-17.1 sayılı
Kurumsal Yönetim Tebliği (Tebliğ) 3.1.2014 Tarih ve 28871 sayılı Resmi Gazete’de yayımlanmıştır.
Aşağıda Tebliğ hükümlerini üç temel başlıkta incelenmektedir.
I) Kurumsal Yönetim İlkeleri
Kapsam: Bu bölümde belirtilen hükümler sadece payları Borsa İstanbul A.Ş.- Ulusal Pazar,
İkinci Ulusal Pazar veya Kurumsal Ürünler Pazarında işlem gören halka açık ortaklıklar tarafından
uygulanmaktadır. Paylarının ilk defa halka arz edilmesi ve/veya borsada işlem görmeye başlaması için
Kurul’a başvuran/başvurulan ortaklıklardan payları Ulusal Pazar, İkinci Ulusal Pazar veya Kurumsal
Ürünler Pazarı’nda9 işlem görecek olanlar da bu kapsamda değerlendirilmektedir. 7/8/1989 tarihli ve
89/14391 sayılı Bakanlar Kurulu Kararı’yla yürürlüğe konulan Türk Parası Kıymetini Koruma
Hakkında 32 Sayılı Karara göre dışarıda yerleşik sayılan ortaklıklar bu kapsamda
değerlendirilmemektedir.
Kurumsal yönetim ilkelerinin uygulanması: Kurumsal yönetim ilkelerinden zorunlu olarak
uygulanacak olanların belirlenmesi ve gözetiminde, payları borsanın Ulusal Pazarı, İkinci Ulusal Pazarı
ve Kurumsal Ürünler Pazarında işlem gören ortaklıklar sistemik önemlerine göre piyasa değerleri ve
fiili dolaşımdaki payların piyasa değerleri dikkate alınarak üç gruba ayrılır.
Piyasa değeri ile fiili dolaşımdaki payların piyasa değerinin hesaplanmasında, Mart, Haziran,
Eylül ve Aralık ayları itibarıyla son işlem günlerinde oluşan ikinci seans kapanış fiyatlarının ve fiili
dolaşımdaki pay oranlarının ortalaması esas alınır.
Aynı ortaklığın farklı pay gruplarının borsada işlem görmesi durumunda, söz konusu grupların
tamamı dikkate alınır.
Söz konusu hesaplama her yıl Ocak ayında Kurul tarafından yapılarak, ortaklıkların dahil
oldukları gruplar yeniden belirlenir ve liste Kurul Bülteni aracılığıyla ilan edilir.
Buna göre gruplandırmada kullanılacak rakamsal eşikler aşağıda belirtilmektedir:
a) Birinci grup: Piyasa değerinin ortalaması 3 milyar TL’nin ve fiili dolaşımdaki payların piyasa
değerinin ortalaması 750 milyon TL’nin üzerinde olan ortaklıklar.
b) İkinci grup: Birinci grup dışında kalan ortaklıklardan, piyasa değerinin ortalaması 1 milyar
TL’nin ve fiili dolaşımdaki payların piyasa değerinin ortalaması 250 milyon TL’nin üzerinde olan
ortaklıklar.
c) Üçüncü grup: Birinci ve ikinci gruba dahil olan ortaklıklar dışında kalan payları Ulusal Pazar,
İkinci Ulusal Pazar ve Kurumsal Ürünler Pazarında işlem gören diğer ortaklıklar.
Eşikler yeniden değerlemeye tabi tutulmamaktadır.
Piyasa değeri ve/veya fiili dolaşımdaki pay oranının değişmesi sonucu Kurulca üst gruba
yükseldiği ilan edilen ortaklık, hesaplamanın ait olduğu yılı takip eden yıldan itibaren yeni gruba ilişkin
kurumsal yönetim ilkelerine tabi olacaktır. Aksi durum, tabi olunan kurumsal yönetim ilkelerinde
değişiklik gerektirmez. Yeni gruba ilişkin ilkelere, yeni gruba dahil edilmeye ilişkin Kurul kararının
Kurul Bülteninde ilanını izleyen ilk genel kurul tarihi itibarıyla gerekli uyum sağlanmalıdır.
9 30.11.2015 tarihinde yürürlüğe giren yeni Borsa İstanbul Kotasyon Yönergesi uyarınca, Borsa İstanbul Pay Piyasasında yer alan mevcut
pazar yapısı ve isimleri değiştirilmiştir. Pay Piyasası altında yer alan Ulusal Pazar ve İkinci Ulusal Pazar kaldırılmış, Yıldız Pazar ve Ana
Pazar adında yeni iki pazar oluşturulmuştur. Gözaltı Pazarı’nın ismi Yakın İzleme Pazarı, Kurumsal Ürünler Pazarı’nın ismi ise Kolektif
Yatırım Ürünleri ve Yapılandırılmış Ürünler Pazarı olarak değiştirilmiştir. Daha sonra yapılan değişiklikle Kolektif Yatırım Ürünleri ve
Yapılandırılmış Ürünler Pazarı’nın adı “Yapılandırılmış ürünler ve Fon Pazarı” olarak değiştirilmiştir.
Bu çerçevede bu çalışma notlarında geçen Ulusal Pazar, İkinci Ulusal Pazar ve Kurumsal Ürünler Pazarı deyimlerinin, yeni Kotasyon
Yönergesindeki pazar isimleri olarak anlaşılması gerekmektedir.
89
Paylarının ilk defa halka arz edilmesi ve/veya borsada işlem görmeye başlaması için
Kurula başvuran/başvurulan ortaklıklar, gruplara ilişkin liste Sermaye Piyasası Kurulu tarafından
ilan edilene kadar üçüncü grupta yer alan ortaklıkların yükümlülüklerine tabi olacak olup, paylarının
borsada işlem görmeye başlaması sonrasında yapılacak ilk genel kurul tarihi itibarıyla gerekli uyumu
sağlamak zorundadır.
Tüm gruplar için zorunlu ilkeler: (1.3.1.), (1.3.5.), (1.3.6.), (1.3.9.), (4.2.6.), (4.3.1.), (4.3.2.),
(4.3.3.), (4.3.4.), (4.3.5.), (4.3.6.), (4.3.7. üçüncü fıkrası hariç), (4.3.8. ikinci fıkrası hariç), (4.5.1.),
(4.5.2.), (4.5.3.), (4.5.4.), (4.5.9.), (4.5.10.), (4.5.11.), (4.5.12.), (4.5.13.), (4.6.2.) ve (4.6.3.) sayılı
ilkeler.
Birinci grup bunlara ek olarak (4.3.7.) numaralı ilkenin üçüncü fıkrası ile (4.3.8.) numaralı
ilkenin ikinci fıkrasına uymakla yükümlüdür.
Kurumsal yönetim ilkelerinin uygulanmasında istisnalar:
1) Bağımsız yönetim kurulu üye sayısı hakkında (4.3.4.) numaralı ilkede belirtilen kriterler,
Üçüncü Gruptaki ortaklıklar ile yapılacak başvurunun Kurulca uygun görülmesi koşuluyla,
sermayesinin aralarında eşit olarak en az %51’inin doğrudan veya dolaylı olarak sermaye, yönetim veya
denetim ilişkisi bulunmayan, birbirinden bağımsız ve ortaklık ile ilgili önemli kararlarda her bir tarafın
olumlu oyu gerekecek şekilde ortaklığın yönetim kontrolünü sözleşme ile eşit olarak paylaşan iki gerçek
veya tüzel kişiden oluşan bankalar hariç iş ortaklıkları için uygulanmaz. Bu ortaklıklarda bağımsız üye
sayısının iki olması yeterlidir.
2) Ana faaliyet konusu, kamu hizmeti vermek üzere kamu kurum ve kuruluşları tarafından süreli
veya süresiz olarak verilmiş bir lisansın veya bir imtiyazın kullanılması olan veya kamu kurum ve
kuruluşlarının imtiyazlı pay sahibi olduğu ortaklıkların bağımsız yönetim kurulu üyeleri için, Kurulun
uygun görüşünün alınması koşuluyla, (4.3.6.) numaralı ilkenin birinci fıkrasının (ç) ve (g) bentlerinde
belirtilen kriterler aranmaz ve bu üyelerin seçilmesine ilişkin (4.3.7.) numaralı ilke uygulanmaz.
3) Bankaların (4.3.2.), (4.3.3.) ve (4.3.4.) numaralı ilkeleri uygulamasında bu fıkrada belirtilen
esaslara uyulur.
- Bankalar için bağımsız yönetim kurulu üye sayısı üçten az olmamak kaydıyla bankanın
ihtiyarındadır. Bankaların yönetim kurulu yapılanmaları içerisinde denetim komitesi üyeliği için
görevlendirilen yönetim kurulu üyeleri bu Tebliğ çerçevesinde bağımsız yönetim kurulu üyesi olarak
kabul edilir. Bankaların denetim komitesi üyelerinde (4.3.6.) numaralı ilkede belirtilen nitelikler
aranmaz ve bu üyelerin seçilmesine ilişkin (4.3.7.) ve (4.3.8.) numaralı ilkeler uygulanmaz.
- Denetim komitesinde yer almayacak bağımsız yönetim kurulu üyeleri için her halde, bağımsız
yönetim kurulu üyelerinin tamamının denetim komitesinde yer alması halinde ise en az biri için (4.3.6.)
numaralı ilkede belirtilen nitelikler aranır ve bu bağımsız üye veya üyelerin seçilmesine ilişkin (4.3.7.)
ve (4.3.8.) numaralı ilkeler uygulanır.
4) Yatırım ortaklıkları tarafından (1.3.9.) numaralı ilkede belirtilen işlemlerin icrası, yönetim
kurulu kararlarında bağımsız üyelerin çoğunluğunun onayının bulunmamasına rağmen genel kurul
onayı alınması zorunluluğu aranmaksızın mümkündür. Ancak bu durumda bağımsız yönetim kurulu
üyelerinin çoğunluğunun muhalefet gerekçesinin KAP’ta açıklanması ve yapılacak ilk genel kurulda
gündeme madde eklenmesi suretiyle ortaklara konu hakkında bilgi verilmesi zorunludur.
5) Haklı gerekçelerin varlığı halinde, Kurulun uygun görüşü ile azami bir yıla kadar geçici bir
süreyle sınırlı olmak üzere, bağımsızlık kriterlerinden bir veya birkaçını sağlamayan kişiler, genel kurul
tarafından bağımsız yönetim kurulu üyesi olarak seçilebilir. Uyulmayan bağımsızlık kriteri, kritere
uyulmamasının gerekçesi ile birlikte KAP’ta açıklanır.
Kurumsal yönetim ilkelerine uyum zorunluluğuna aykırılık halinde uygulanacak
tedbirler: Kurul, Tebliğde belirtilen veya Kurulca verilen süreler içinde uyum zorunluluğunun yerine
getirilmemesi hâlinde uyum zorunluluğunun yerine getirilmesini sağlayacak kararları almaya ve buna
ilişkin işlemleri resen yapmaya yetkilidir.
Kurul, uyum zorunluluğunun yerine getirilmesi için herhangi bir süre belirlenmemiş veya
90
verilmemiş olsa dahi, uyum zorunluluğuna aykırı işlemlerin hukuka aykırılığının tespiti veya iptali için
her türlü teminattan muaf olarak ihtiyati tedbir istemeye, dava açmaya, açılan davada uyum
zorunluluğunun yerine getirilmesi sonucunu doğuracak şekilde karar alınmasını mahkemeden talep
etmeye yetkilidir. Mahkemeye sunulacak talebe kurumsal yönetim ilkelerine uyum sağlamak üzere
yapılması gereken işlemleri içeren bir uyum önerisi eklenir.
Ortaklıkların, uyulması zorunlu kurumsal yönetim ilkelerinin uygulanmasını sağlamak üzere
işlem yapmak ve karar almak için yeterli sayıda yönetim kurulu üyesinin bulunmasına karşın yönetim
kurulunun veya genel kurulun bu doğrultuda gerekli işlemleri yapmaması veya kararları almaması
halinde, Kurul bu ortaklıklara 30 gün süre verir. Verilen süre içerisinde uyum için gerekli işlemlerin
yapılmaması halinde Kurul, Kanunun 17’nci maddesi gereğince yönetim kurulunun toplanabilmesi ve
karar alabilmesi için gerekli olan ve bağımsızlık kriterini sağlayan gerekli sayıda bağımsız üyeyi resen
atar. Yeni yönetim kurulu, Kurulun uygun görüşünü almak suretiyle, esas sözleşmede zorunlu kurumsal
yönetim ilkelerine uyumu sağlayacak gerekli değişiklikleri yaparak ticaret siciline tescil ve ilan ettirir.
Kurumsal yönetim ilkelerine uyum raporları: Yıllık faaliyet raporlarında; Tebliğ ekinde yer
alan kurumsal yönetim ilkelerinin uygulanıp uygulanmadığına, uygulanmıyor ise buna ilişkin gerekçeli
açıklamaya, bu ilkelere tam olarak uymama dolayısıyla meydana gelen çıkar çatışmalarına ve gelecekte
ortaklığın yönetim uygulamalarında söz konusu ilkeler çerçevesinde bir değişiklik yapma planının olup
olmadığına ilişkin açıklamalara yer verilir. Yıllık faaliyet raporlarında ayrıca, sürdürülebilirlik
ilkelerinin uygulanıp uygulanmadığına, uygulanmıyor ise buna ilişkin gerekçeli açıklamaya, bu ilkelere
tam olarak uymama dolayısıyla çevresel ve sosyal risk yönetiminde meydana gelen etkilere ilişkin
olarak açıklamaya yer verilir. Söz konusu açıklamalarda dönem içerisinde önemli bir değişiklik olması
durumunda, ilgili değişikliğe ara dönem faaliyet raporlarında yer verilir.
Sürdürülebilirlik raporları: Tebliğin kurumsal yönetim ilkelerine ilişkin ikinci bölümünde yer
alan hükümlerine tabi olmayan ortaklıklar dışındaki ortaklıklar sürdürülebilirlik ilkelerine tabi olup, bu
ortaklıkların kurumsal yönetim ilkelerine uyum raporlamalarında, sürdürülebilirlik ilkeleri uyum
çerçevesi kapsamındaki açıklamalara yer verilir.
Kurul tarafından ilan edilen sürdürülebilirlik ilkelerinin uygulanması gönüllülük esasına
dayalıdır. Sürdürülebilirlik ilkeleri uyum çerçevesinin içeriğine ve yayımlanmasına ilişkin esaslar Kurul
tarafından belirlenir ve Kurulca ilan edilir.
II) İlişkili Taraf İşlemleri10
Kapsam: Payları Borsa İstanbul A.Ş.’de işlem gören ortaklıklar ve bunların bağlı ortaklıkları
İlişkili taraflarla gerçekleştirilecek yaygın ve süreklilik arz etmeyen11 işlemlerde aşağıdaki
prosedürler uygulanır:
1) Yönetim kurulu kararı alınması, Ortaklıkların ve bağlı ortaklıklarının, ilişkili tarafları ile
gerçekleştirecekleri aşağıda belirtilen işlemlere başlamadan önce, yapılacak işlemin esaslarını belirleyen
bir yönetim kurulu kararı almaları zorunludur.
2) Değerleme yaptırılması ve bağımsız yönetim kurulu onayı, Ortaklıklar ve bağlı ortaklıkları
ile ilişkili tarafları arasındaki,
a) Varlık ve hizmet alımı benzeri işlemler ile yükümlülük transferi işlemlerinde; işlem tutarının,
kamuya açıklanan son finansal tablolara göre varlık toplamına veya kamuya açıklanan son yıllık finansal
tablolara göre oluşan hasılat tutarına ya da yönetim kurulu karar tarihinden önceki altı aylık günlük
düzeltilmiş ağırlıklı ortalama fiyatların aritmetik ortalaması baz alınarak hesaplanacak şirket değerine
olan oranının,
b) Varlık ve hizmet satışı benzeri işlemlerde; işlem tutarının (varlığın net defter değerinin
yüksek olması durumunda net defter değerinin), kamuya açıklanan son finansal tablolara göre varlık
toplamına veya kamuya açıklanan son yıllık finansal tablolara göre oluşan hasılat tutarına (varlığın
10 Bağlı ortak, iştirak, ilişkili taraf ve ilişkili taraf işlemleri Türkiye Muhasebe Standartlarında tanımlandığı şekliyle dikkate alınmaktadır.
11 Yaygın ve süreklilik arz eden işlemler: Ortaklıkların olağan faaliyetleri kapsamında ticari nitelikte olsun veya olmasın bir yıllık hesap dönemi
içinde en az iki defa yapılan veya yapılacak aynı nitelikteki işlemler.
91
devri, kiraya verilmesi veya üzerinde ayni hak tesis edilmesi durumunda, son yıllık finansal tablolara
göre söz konusu varlıktan elde edilen karın ortaklığın sürdürülen faaliyetler vergi öncesi karına) ya da
yönetim kurulu karar tarihinden önceki altı aylık günlük düzeltilmiş ağırlıklı ortalama fiyatların
aritmetik ortalaması baz alınarak hesaplanacak şirket değerine olan oranının,
%5’ten fazla olarak gerçekleşeceğinin öngörülmesi durumunda; işlem öncesinde işleme ilişkin
Kurulca belirlenen bir kuruluşa değerleme12 yaptırılması zorunludur. İşleme konu varlığın pay olması
ve söz konusu payların devrinin borsada gerçekleştirilmesi durumunda; ayrıca değerleme raporu
aranmaz. Kiralama işlemlerinde ve/veya nakit akışlarının kesin olarak ayrıştırılabildiği diğer işlemlerde
işlem tutarı olarak, toplam kira gelir/giderlerinin ve/veya diğer gelir/giderlerin indirgenmiş nakit akışı
yöntemine göre hesaplanan net bugünkü değeri dikkate alınır. Oranların negatif çıkması veya anlamlı
olmayacak şekilde yüksek çıkması gibi sebeplerle uygulanabilirliğinin bulunmaması durumunda, söz
konusu oran değerlendirme sırasında dikkate alınmaz ve bu durum yeterli açıklamayı içerecek şekilde
KAP’ta açıklanır. Hasılatın %5 oranındaki kısmına isabet eden tutarın, toplam öz kaynakların binde biri
oranındaki kısmına tekabül eden tutardan düşük olması halinde; hasılata dayalı oran uygulanabilir olarak
kabul edilmez. Bankalar açısından hasılat, ana faaliyetlerinden elde edilen faiz geliridir.
%10’dan fazla bir orana ulaşılacağının öngörülmesi durumunda, değerleme yaptırılması
yükümlülüğüne ek olarak işleme ilişkin yönetim kurulu kararlarında bağımsız üyelerin çoğunluğunun
onayı aranır. Konunun görüşüleceği yönetim kurulu toplantılarında, ilişkili taraf niteliğinde olan
yönetim kurulu üyeleri oy kullanamaz. Bağımsız üyelerin çoğunluğunun söz konusu işlemi
onaylamaması halinde, bu durum işleme ilişkin yeterli bilgiyi içerecek şekilde KAP’ta açıklanır ve işlem
genel kurul onayına sunulur. Söz konusu genel kurul toplantılarında, işlemin tarafları ve bunlarla ilişkili
kişilerin oy kullanamayacakları bir oylamada karar alınır. Bu maddede belirtilen durumlar için yapılacak
genel kurul toplantılarında toplantı nisabı aranmaz. Oy hakkı bulunanların basit çoğunluğu ile karar
alınır. Bu fıkrada belirtilen esaslara uygun olarak alınmayan yönetim kurulu kararları ile genel kurul
kararları geçerli sayılmaz.
3) KAP’ta açıklama, İlişkili taraf işlemlerinin gerçekleştirilmesine karar verilmesi durumunda;
işlemin taraflarının birbirleriyle olan doğrudan veya dolaylı ilişkileri, işlemlerin niteliği, değerlemede
kullanılan varsayımlar ve değerleme sonuçlarını içeren değerleme raporunun özeti, işlemler değerleme
raporunda ulaşılan sonuçlara uygun bir şekilde gerçekleştirilmemişse bu durumun gerekçesi Kurulun
kamuyu aydınlatma düzenlemeleri çerçevesinde KAP’ta duyurulur.
4) İstisnalar, Yatırım ortaklıklarının ilişkili taraflarından aldıkları portföy yönetimi, yatırım
danışmanlığı ve sermaye piyasası araçlarının alım satımına aracılık hizmetleri ve bankaların ve finansal
kuruluşların olağan faaliyetlerinden kaynaklanan ilişkili taraf işlemleri için yukarıda yer verilen
yükümlülüklerin yerine getirilmesi zorunlu değildir.
5) Kurul’un yetkisi, Kurul, gerekli gördüğü takdirde, belirtilen oranlara bağlı kalmaksızın
ortaklıklar ve bağlı ortaklıkların, ilişkili tarafları veya ilişkili olmayan tarafları arasındaki işlemlerinde
değerleme yapılmasını ve değerleme sonuçlarının kamuya açıklanmasını zorunlu tutabilir.
İlişkili taraflarla gerçekleştirilecek yaygın ve süreklilik arz eden işlemlerde aşağıdaki
prosedürler uygulanır:
1) Yönetim kurulu kararı alınması, Ortaklıklar ve bağlı ortaklıkları ile ilişkili tarafları arasındaki
yaygın ve süreklilik arz eden işlemlerin kapsamı ve bu işlemlere ilişkin şartlar yönetim kurulu tarafından
karara bağlanır. Söz konusu işlemlerin kapsamında ve şartlarında önemli bir değişiklik olması
durumunda, konu hakkında yeniden yönetim kurulu kararı alınır.
2) Yönetim kurulu raporu, Ortaklıklar ve bağlı ortaklıkları ile ilişkili tarafları arasındaki yaygın
ve süreklilik arz eden işlemlerin bir hesap dönemi içerisindeki tutarının,
1) Alış işlemlerinde kamuya açıklanan son yıllık finansal tablolara göre oluşan satışların
maliyetine olan oranının,
2) Satış işlemlerinde kamuya açıklanan son yıllık finansal tablolara göre oluşan hasılat
12 Kurulun değerlemeye ilişkin düzenlemeleri esas alınır.
92
tutarına olan oranının,
%10’dan fazla bir orana ulaşacağının öngörülmesi durumunda, yönetim kurulu kararına ilave
olarak ortaklık yönetim kurulu tarafından işlemlerin şartlarına ve piyasa koşulları ile karşılaştırılmasına
ilişkin olarak bir rapor hazırlanır ve bu raporun tamamı veya sonucu KAP’ta açıklanır. Oranların
hesaplanmasında, aynı nitelikteki işlemlerin toplu değerlendirilmesi esas olup, aynı ortaklık ile yapılan
ve farklı nitelikteki işlemlerin her birinin ayrı birer işlem olarak değerlendirilmesi gerekir. Bağımsız
yönetim kurulu üyelerinin çoğunluğunun söz konusu işlemleri onaylamaması halinde, muhalefet
gerekçesinin KAP’ta açıklanması zorunludur.
Hazırlanacak raporlarda asgari olarak aşağıdaki hususlara yer verilmesi zorunludur:
1) İşleme taraf şirketler hakkında ticaret unvanı, şirket ile ilgili olan faaliyetleri, halka açık
olup olmadığı, yıllık bazda aktif toplamı, faaliyet karı, net satışlar gibi özet finansal veriler ve
benzerlerini de içerecek bilgi.
2) İşleme taraf şirketlerle olan ilişkilerin niteliği, ortaklığın faaliyetlerine olan etkisi
hakkında genel bilgi.
3) İşlemin dayandığı sözleşmenin tarihi, konusu, ticari sır niteliğinde olmamak kaydıyla
sözleşmedeki önemli unsurlar, daha önce izahname gibi dokümanlarda yer verilmiş ise buna ilişkin bilgi.
4) İşlemin piyasa koşullarına uygunluğu değerlendirilirken esas alınan kriterler.
5) İşlemin piyasa koşullarına uygun olup olmadığı hakkında değerlendirme.
3) İstisnalar, Temettü dağıtımı, sermaye artırımı nedeniyle yeni pay alma hakkı kullanımı ve
yöneticilerin mali haklarına ilişkin ödemeler ile menkul kıymet yatırım ortaklıklarının, gayrimenkul
yatırım ortaklıklarının ve girişim sermayesi yatırım ortaklıklarının ilişkili taraflarından aldıkları portföy
yönetimi, yatırım danışmanlığı ve sermaye piyasası araçlarının alım satımına aracılık hizmetleri ile
bankaların ve finansal kuruluşların olağan faaliyetlerinden kaynaklanan ilişkili taraf işlemleri için
yukarıda yer verilen yükümlülüklerin yerine getirilmesi zorunlu değildir.
III) Diğer Hükümler
Yatırımcı ilişkileri bölümü:
Kapsam: Payları Borsa İstanbul A.Ş.- Ulusal Pazar, İkinci Ulusal Pazar veya Kurumsal Ürünler
Pazarında işlem gören halka açık ortaklıklar tarafından uygulanmaktadır.
Yükümlülükler: Ortaklıklar ile yatırımcılar arasındaki iletişimi sağlayan yatırımcı ilişkileri
bölümünün oluşturulması ve bu bölümün ortaklık genel müdürü veya genel müdür yardımcısına ya da
muadili diğer idari sorumluluğu bulunan yöneticilerden birine doğrudan bağlı olarak çalışması ve
yürütmekte olduğu faaliyetlerle ilgili olarak en az yılda bir kere yönetim kuruluna rapor hazırlayarak
sunması,
Yatırımcı ilişkileri bölümü yöneticisinin “Sermaye Piyasası Faaliyetleri İleri Düzey Lisansı” ve
“Kurumsal Yönetim Derecelendirme Uzmanlığı Lisansı”na sahip olması, menkul kıymet yatırım
ortaklıkları hariç ortaklıkta tam zamanlı yönetici olarak çalışıyor olması ve kurumsal yönetim komitesi
üyesi olarak görevlendirilmesi,
Yatırımcı ilişkileri bölümü yöneticisinin ve bu bölümde görev alan asgari bir kişinin adı, soyadı
ve iletişim bilgileri ile bu bilgilerde meydana gelen değişikliklerin Kurulun özel durumlara ilişkin
düzenlemeleri çerçevesinde KAP’ta yayımlanması,
Bölüm yöneticisinin görevinden ayrılması durumunda 30 gün içerisinde yeni bir kişinin
görevlendirilmesi
gerekmektedir.
İstisna: Kurumsal yönetim düzenlemeleri çerçevesinde üçüncü grupta yer alan ortaklıkların
yatırımcı ilişkileri bölümü yöneticisinin, “Sermaye Piyasası Faaliyetleri İleri Düzey Lisansı” ve
“Kurumsal Yönetim Derecelendirme Uzmanlığı Lisansı”nın herhangi birine veya sadece ‘‘Sermaye
Piyasası Faaliyetleri Temel Düzey Lisansı”na sahip olması yeterlidir.
93
Yatırımcı ilişkileri bölümünün görevi, kamuya açıklanması kaydıyla çeşitli birimler tarafından
da yerine getirilebilir. Bu halde, görevlerden en çoğundan sorumlu olan yönetici, yatırımcı ilişkileri
bölümü yöneticisi olarak kabul edilir.
Sermaye Piyasası Kurulu’nun 27/02/2015 tarih ve 2015/5 sayılı Bülteninde yayımlanan i-SPK.
17.4 (27.02.2015 tarih ve 5/225 s.k.) sayılı İlke Kararı uyarınca; Kurumsal Yönetim Tebliği
çerçevesinde ortaklığın içinde bulunduğu gruba uygun olarak gerekli lisans şartını sağlayan bir kişi;
1) Grup şirketleri içinde olmak kaydıyla Kurumsal Yönetim Tebliği uyarınca belirlenen
ikinci grupta yer alan en fazla beş şirkette veya,
2) Grup şirketleri içinde olmak şartı aranmaksızın, Kurumsal Yönetim Tebliği uyarınca
belirlenen üçüncü grupta yer alan en fazla beş şirkette
yatırımcı ilişkileri bölümü yöneticisi olarak görev alabilir.
Yatırımcı ilişkileri bölümünün başlıca görevleri:
1) Yatırımcılar ile ortaklık arasında yapılan yazışmalar ile diğer bilgi ve belgelere ilişkin
kayıtların sağlıklı, güvenli ve güncel olarak tutulmasını sağlamak.
2) Ortaklık pay sahiplerinin ortaklık ile ilgili yazılı bilgi taleplerini yanıtlamak.
3) Genel kurul toplantısı ile ilgili olarak pay sahiplerinin bilgi ve incelemesine sunulması
gereken dokümanları hazırlamak ve genel kurul toplantısının ilgili mevzuata, esas sözleşmeye ve diğer
ortaklık içi düzenlemelere uygun olarak yapılmasını sağlayacak tedbirleri almak.
4) Kurumsal yönetim ve kamuyu aydınlatma ile ilgili her türlü husus da dahil olmak üzere
sermaye piyasası mevzuatından kaynaklanan yükümlülüklerin yerine getirilmesini gözetmek ve
izlemek.
Paylarının ilk defa halka arz edilmesi ve/veya borsada işlem görmeye başlaması için
Kurula başvuran/başvurulan ortaklıklar: bu madde kapsamındaki yükümlülüklerini, paylarının
borsada işlem görmeye başlaması tarihinden itibaren altı ay içerisinde yerine getirmeleri gerekir.
Teminat, rehin, ipotek ve kefaletler
Kapsam: Payları borsada işlem gören halka açık ortaklıklar ile bunların bağlı ortaklıkları.
Yükümlülükler:
1) Kendi tüzel kişilikleri lehine,
2) Finansal tablolarında tam konsolidasyon kapsamına dahil ettikleri ortaklıklar lehine,
3) Olağan ticari faaliyetlerinin yürütülmesi amacıyla diğer üçüncü kişiler lehine,
vermiş oldukları teminat, rehin, ipotek ve kefaletler dışında üçüncü kişiler lehine teminat, rehin,
ipotek ve kefalet veremez.
Sermayelerine doğrudan katılınan iştirakler ve iş ortaklıkları lehine, doğrudan katılınan sermaye
payı oranında teminat, rehin, ipotek ve kefalet verilebilir.
Sermaye Piyasası Kurulu’nun 27/01/2016 tarih ve 2016/3 sayılı Bülteninde yayımlanan i-SPK.
17.5 (27.01.2016 tarih ve 3/73 s.k.) sayılı İlke Kararı uyarınca;
1) Halka açık ortaklıkların ya da bunların bağlı ortaklıklarının kendilerine fon temin eden grup
şirketi lehine, kendilerine aktarılan fon tutarı ile sınırlı olmak üzere, Teminat, Rehin, İpotek ve Kefalet
vermelerinin,
2) Halka kapalı bağlı ortaklıkların halka açık ana ortaklığı lehine Teminat, Rehin, İpotek ve
Kefalet vermelerinin,
II-17.1 sayılı Kurumsal Yönetim Tebliği’nin 12’nci maddesine aykırılık oluşturmayacağına
karar verilmiştir.
Her koşulda olağan ticari faaliyetlerinin yürütülmesi amacıyla diğer üçüncü kişiler lehine
94
teminat, rehin, ipotek ve kefalet verilmesine ilişkin yönetim kurulu kararlarında bağımsız üyelerin
çoğunluğunun onayı aranır.
Konunun görüşüleceği yönetim kurulu toplantılarında, ilişkili taraf niteliğinde olan yönetim
kurulu üyeleri oy kullanamaz. Bağımsız yönetim kurulu üyelerinin çoğunluğunun söz konusu işlemleri
onaylamaması halinde, muhalefet gerekçesinin KAP’ta açıklanması zorunludur.
Üçüncü kişiler lehine verilen teminat, rehin, ipotek ve kefaletler ile elde edilen gelir veya
menfaatlere olağan genel kurul toplantısı gündeminde ayrı bir madde olarak yer verilir.
Paylarının ilk defa halka arz edilmesi ve/veya borsada işlem görmeye başlaması için
Kurula başvuran/başvurulan ortaklıklar: bu maddeye aykırı mevcut teminat, rehin, ipotek ve
kefaletlerinin, paylarının borsada işlem görmeye başladığı yılı takip eden dördüncü yılın sonuna kadar
sıfır düzeyine indirilmesi zorunludur.
Yatırım ortaklıklarının, bankaların ve finansal kuruluşların üçüncü kişiler lehine verdikleri
teminat, rehin, ipotek ve kefaletler hakkında bu madde hükümleri uygulanmaz.
Sermaye Piyasası Kurulu Kurumsal Yönetim İlkeleri
1. PAY SAHİPLERİ
1.1. Pay Sahipliği Haklarının Kullanımının Kolaylaştırılması
1.1.1. Ortaklık organlarının yanı sıra “Yatırımcı İlişkileri Bölümü”, başta bilgi alma ve inceleme
hakkı olmak üzere pay sahipliği haklarının korunması ve kullanılmasının kolaylaştırılmasında etkin rol
oynar.
1.1.2. Pay sahipliği haklarının kullanımını etkileyebilecek nitelikteki bilgi ve açıklamalar
güncel olarak ortaklığın kurumsal İnternet sitesinde yatırımcıların kullanımına sunulur.
1.2. Bilgi Alma ve İnceleme Hakkı
1.2.1. Ortaklık yönetimi özel denetim yapılmasını zorlaştırıcı işlem yapmaktan kaçınır.
1.3. Genel Kurul
1.3.1. Ortaklığın kurumsal internet sitesinde ve KAP’ta, genel kurul toplantı ilanı ile birlikte,
ilan ve toplantı günleri hariç olmak üzere genel kurul toplantı tarihinden en az üç hafta önce 13/1/2011
tarihli ve 6102 sayılı Türk Ticaret Kanununun 437 nci maddesi çerçevesinde pay sahiplerinin
incelemesine hazır bulundurulacak belgeler ile ortaklığın ilgili mevzuat gereği yapması gereken bildirim
ve açıklamaların yanı sıra, aşağıdaki hususlar dikkati çekecek şekilde yatırımcılara ayrıca duyurulur.
1) Açıklamanın yapılacağı tarih itibarıyla ortaklığın ortaklık yapısını yansıtan toplam pay
sayısı ve oy hakkı, ortaklık sermayesinde imtiyazlı pay bulunuyorsa her bir imtiyazlı pay grubunu temsil
eden pay sayısı ve oy hakkı ile imtiyazların niteliği hakkında bilgi.
2) Ortaklığın ve bağlı ortaklıklarının geçmiş hesap döneminde gerçekleşen veya gelecek
hesap dönemlerinde planladığı ortaklık faaliyetlerini önemli ölçüde etkileyecek yönetim ve
faaliyetlerindeki değişiklikler ve bu değişikliklerin gerekçeleri hakkında bilgi.
3) Genel kurul toplantı gündeminde yönetim kurulu üyelerinin azli, değiştirilmesi veya
seçimi varsa; azil ve değiştirme gerekçeleri, yönetim kurulu üyeliği adaylığı ortaklığa iletilen kişilerin;
özgeçmişleri, son on yıl içerisinde yürüttüğü görevler ve ayrılma nedenleri, ortaklık ve ortaklığın ilişkili
tarafları ile ilişkisinin niteliği ve önemlilik düzeyi, bağımsızlık niteliğine sahip olup olmadığı ve bu
kişilerin yönetim kurulu üyesi seçilmesi durumunda, ortaklık faaliyetlerini etkileyebilecek benzeri
hususlar hakkında bilgi.
4) Ortaklık pay sahiplerinin gündeme madde konulmasına ilişkin Yatırımcı İlişkileri
Bölümü’ne yazılı olarak iletmiş oldukları talepleri, yönetim kurulunun ortakların gündem önerilerini
kabul etmediği hallerde, kabul görmeyen öneriler ile ret gerekçeleri.
95
5) Gündemde esas sözleşme değişikliği olması durumunda ilgili yönetim kurulu kararı ile
birlikte, esas sözleşme değişikliklerinin eski ve yeni şekilleri.
1.3.2. Genel kurul gündemi hazırlanırken, her teklifin ayrı bir başlık altında verilmiş olmasına
dikkat edilir ve gündem başlıkları açık ve farklı yorumlara yol açmayacak şekilde ifade edilir.
Gündemde “diğer”, “çeşitli” gibi ibarelerin yer almamasına özen gösterilir. Genel kurul toplantısından
önce verilecek bilgiler, ilgili oldukları gündem maddelerine atıf yapılarak verilir.
1.3.3. Genel kurul toplantısı, pay sahiplerinin katılımını artırmak amacıyla pay sahipleri
arasında eşitsizliğe yol açmayacak ve pay sahiplerinin mümkün olan en az maliyetle katılımını
sağlayacak şekilde gerçekleştirilir. Bu amaçla esas sözleşmede yer almak kaydıyla, toplantı pay
sahiplerinin sayısal olarak çoğunlukta bulunduğu yerde yapılır.
1.3.4. Toplantı başkanı Türk Ticaret Kanunu, Kanun ve ilgili mevzuat uyarınca genel kurulun
yürütülmesi hakkında önceden hazırlıklar yapar ve gerekli bilgiyi edinir.
1.3.5. Genel kurul toplantısında, gündemde yer alan konuların tarafsız ve ayrıntılı bir şekilde,
açık ve anlaşılabilir bir yöntemle aktarılması konusuna toplantı başkanı özen gösterir. Pay sahiplerine
eşit şartlar altında düşüncelerini açıklama ve soru sorma imkanı verilir. Toplantı başkanı, genel kurul
toplantısında ortaklarca sorulan ve ticari sır kapsamına girmeyen her sorunun doğrudan genel kurul
toplantısında cevaplandırılmış olmasını sağlar. Sorulan sorunun gündemle ilgili olmaması veya hemen
cevap verilemeyecek kadar kapsamlı olması halinde, sorulan soru en geç 15 gün içerisinde Yatırımcı
İlişkileri Bölümü tarafından yazılı olarak cevaplanır. Genel kurul toplantısı sırasında sorulan tüm sorular
ile bu sorulara verilen cevaplar, en geç genel kurul tarihinden sonraki 30 gün içerisinde Yatırımcı
İlişkileri Bölümü tarafından ortaklık İnternet sitesinde kamuya duyurulur.
1.3.6. Yönetim kontrolünü elinde bulunduran pay sahiplerinin, yönetim kurulu üyelerinin, idari
sorumluluğu bulunan yöneticilerin ve bunların eş ve ikinci dereceye kadar kan ve sıhrî hısımlarının,
ortaklık veya bağlı ortaklıkları ile çıkar çatışmasına neden olabilecek önemli bir işlem yapması ve/veya
ortaklığın veya bağlı ortaklıklarının işletme konusuna giren ticari iş türünden bir işlemi kendi veya
başkası hesabına yapması ya da aynı tür ticari işlerle uğraşan bir başka ortaklığa sorumluluğu sınırsız
ortak sıfatıyla girmesi durumunda; söz konusu işlemler, genel kurulda konuya ilişkin ayrıntılı bilgi
verilmek üzere ayrı bir gündem maddesi olarak genel kurul gündemine alınır ve genel kurul tutanağına
işlenir.
1.3.7. (1.3.6.) numaralı ilkede belirtilenler dışında imtiyazlı bir şekilde ortaklık bilgilerine
ulaşma imkânı olan kimseler, kendileri adına ortaklığın faaliyet konusu kapsamında yaptıkları işlemler
hakkında genel kurulda bilgi verilmesini teminen gündeme eklenmek üzere yönetim kurulunu
bilgilendirir.
1.3.8. Gündemde özellik arz eden konularla ilgili yönetim kurulu üyeleri, ilgili diğer kişiler,
finansal tabloların hazırlanmasında sorumluluğu bulunan yetkililer ve denetçilerin gerekli
bilgilendirmeleri yapabilmek ve soruları cevaplandırmak üzere genel kurul toplantısında hazır
bulunmaları sağlanır.
1.3.9. Şirketlerin,
1) Varlık ve hizmet alımı benzeri işlemler ile yükümlülük transferi işlemlerinde; işlem
tutarının, kamuya açıklanan son finansal tablolara göre varlık toplamına veya
kamuya açıklanan son yıllık finansal tablolara göre oluşan hasılat tutarına ya da yönetim kurulu
karar tarihinden önceki altı aylık günlük düzeltilmiş ağırlıklı ortalama fiyatların aritmetik ortalaması baz
alınarak hesaplanacak şirket değerine olan oranının,
2) Varlık ve hizmet satışı benzeri işlemlerde; işlem tutarının (varlığın net defter değerinin
yüksek olması durumunda net defter değerinin), kamuya açıklanan son finansal tablolara göre varlık
toplamına veya kamuya açıklanan son yıllık finansal tablolara göre oluşan hasılat tutarına (varlığın
devri, kiraya verilmesi veya üzerinde ayni hak tesis edilmesi durumunda; son yıllık finansal tablolara
göre söz konusu varlıktan elde edilen kârın, ortaklığın sürdürülen faaliyetler vergi öncesi kârına)
(bankalar ve finansal kuruluşların olağan faaliyetlerinden kaynaklanan ayni hak tesisi hariç) ya da
yönetim kurulu karar tarihinden önceki altı aylık günlük düzeltilmiş ağırlıklı ortalama fiyatların
96
aritmetik ortalaması baz alınarak hesaplanacak şirket değerine olan oranının,
%10’dan fazla bir orana ulaşacak olması ya da bir faaliyetinin durdurulması durumlarında; söz
konusu işlemlere ilişkin yönetim kurulu kararının icra edilebilmesi için bağımsız üyelerin çoğunluğunun
onayının bulunması gerekir. Yönetim kurulu kararının katılanların oybirliği ile alınmaması durumunda,
imzalı yönetim kurulu kararı ve muhalefet şerhi KAP’ta açıklanır.
Kiralama işlemlerinde ve/veya nakit akışlarının kesin olarak ayrıştırılabildiği diğer işlemlerde
işlem tutarı olarak, yıllık toplam brüt kira gelir/giderlerinin ve/veya diğer gelir/giderlerin indirgenmiş
nakit akışı yöntemine göre hesaplanan net bugünkü değeri dikkate alınır.
Bağımsız üyelerin çoğunluğunun işlemi onaylamaması halinde, bu durum işleme ilişkin yeterli
bilgiyi içerecek şekilde KAP’ta duyurulur ve işlem genel kurul onayına sunulur. Genel kurul
toplantılarında Kanunun 29 uncu maddesinin altıncı fıkrasında belirtilen esaslara uyulur.
Bu fıkrada belirtilen esaslar çerçevesinde hesaplanan oranların negatif çıkması veya anlamlı
olmayacak şekilde yüksek çıkması gibi sebeplerle uygulanabilirliğinin bulunmaması durumunda, söz
konusu oran değerlendirme sırasında dikkate alınmaz ve bu durum yeterli açıklamayı içerecek şekilde
KAP’ta açıklanır. Hasılatın %10 oranındaki kısmına isabet eden tutarın, toplam öz kaynakların binde
ikisi oranındaki kısmına tekabül eden tutardan düşük olması halinde; hasılata dayalı oran uygulanabilir
olarak kabul edilmez.
1.3.10. Bağış ve yardımlara ilişkin politika oluşturularak genel kurul onayına sunulur. Genel
kurul tarafından onaylanan politika doğrultusunda dönem içinde yapılan tüm bağış ve yardımların tutarı
ve yararlanıcıları ile politika değişiklikleri hakkında genel kurul toplantısında ayrı bir gündem maddesi
ile ortaklara bilgi verilir.
1.3.11. Genel kurul toplantıları, söz hakkı olmaksızın menfaat sahipleri ve medya dâhil kamuya
açık olarak yapılabilir ve bu hususta esas sözleşmeye hüküm konulabilir.
1.4. Oy Hakkı
1.4.1. Oy hakkının kullanılmasını zorlaştırıcı uygulamalardan kaçınılır. Sınır ötesi de dahil
olmak üzere her pay sahibine oy hakkını en kolay ve uygun şekilde kullanma fırsatı sağlanır.
1.4.2. Oy hakkında imtiyazdan kaçınılır. Oy hakkında imtiyazın varlığı halinde halka açık
payların sahiplerinin yönetimde temsilini engelleyecek nitelikteki imtiyazların kaldırılması esastır.
1.4.3. Karşılıklı iştirak ilişkisi beraberinde bir hakimiyet ilişkisini de getiriyorsa; karşılıklı
iştirak içerisinde bulunan ortaklıkların, gerekli nisapları sağlamak gibi çok zaruri durumlar ortaya
çıkmadıkça, karşılıklı iştirak ilişkisi içerisinde bulundukları ortaklığın genel kurullarında oy haklarını
kullanmamaları esastır ve bu durum ilgili mevzuat hükümlerine uygun olarak KAP’ta açıklanır.
1.5. Azlık Hakları
1.5.1. Azlık haklarının kullandırılmasına azami özen gösterilir.
1.5.2. Azlık hakları, esas sözleşme ile sermayenin yirmide birinden daha düşük bir orana sahip
olanlara da tanınabilir. Azlık haklarının kapsamı esas sözleşmede düzenlenerek genişletilebilir.
1.6. Kâr Payı Hakkı
1.6.1. Ortaklığın belirli ve tutarlı bir kâr dağıtım politikası bulunur. Bu politika genel kurul
toplantısında ortakların onayına sunulur ve ortaklığın kurumsal İnternet sitesinde kamuya açıklanır.
1.6.2. Kâr dağıtım politikası, pay sahiplerinin ortaklığın gelecek dönemlerde elde edeceği kârın
dağıtım usul ve esaslarını öngörebilmesine imkan verecek açıklıkta asgari bilgileri içerir.
1.6.3. Yönetim kurulunun genel kurula kârın dağıtılmamasını teklif etmesi halinde, bunun
nedenleri ile dağıtılmayan kârın kullanım şekline ilişkin bilgiye kâr dağıtımına ilişkin gündem
maddesinde yer verilir.
1.6.4. Kâr dağıtım politikasında pay sahiplerinin menfaatleri ile ortaklık menfaati arasında
dengeli bir politika izlenir.
97
1.7. Payların Devri
1.7.1. Payların serbestçe devredilebilmesini zorlaştırıcı uygulamalardan kaçınılır.
2. KAMUYU AYDINLATMA VE ŞEFFAFLIK
2.1. Kurumsal İnternet Sitesi
2.1.1. Ortaklığın kurumsal İnternet sitesinde; ilgili mevzuat uyarınca açıklanması zorunlu
bilgilerin yanı sıra; ticaret sicili bilgileri, son durum itibarıyla ortaklık ve yönetim yapısı, imtiyazlı paylar
hakkında detaylı bilgi, değişikliklerin yayınlandığı Türkiye Ticaret Sicili Gazeteleri’nin tarih ve sayısı
ile birlikte ortaklık esas sözleşmesinin son hali, özel durum açıklamaları, finansal raporlar, faaliyet
raporları, izahnameler ve diğer kamuyu aydınlatma belgeleri, genel kurul toplantılarının gündemleri,
katılanlar cetvelleri ve toplantı tutanakları, vekaleten oy kullanma formu, pay alım teklifi veya vekalet
toplanmasında hazırlanan zorunlu bilgi formları ve benzeri formlar, varsa şirketin kendi paylarının geri
alınmasına ilişkin politikası, kâr dağıtım politikası, bilgilendirme politikası, şirket tarafından oluşturulan
etik kurallar ve sıkça sorulan sorular başlığı altında, şirkete ulaşan bilgi talepleri ile soru ve şikayetler
ve bunlara verilen cevaplar yer alır. Bu kapsamda, en az son 5 yıllık bilgilere kurumsal İnternet sitesinde
yer verilir.
2.1.2. Şirketin ortaklık yapısı; dolaylı ve karşılıklı iştirak ilişkilerinden arındırılmak sureti ile
%5’ten yüksek paya sahip olan gerçek kişi pay sahiplerinin isimleri, pay miktarı ve oranları ile hangi
imtiyaza sahip oldukları gösterilecek şekilde asgari 6 ayda bir güncellenecek şekilde açıklanmalıdır.
2.1.3. Sermaye piyasası mevzuatı uyarınca kamuya açıklanması gereken, özel durum ve
dipnotlar hariç finansal tablo bildirimleri Türkçe’nin yanı sıra eş anlı olarak İngilizce de KAP’ta
açıklanır. İngilizce açıklamalar, açıklamadan yararlanacak kişilerin karar vermelerine yardımcı olacak
ölçüde doğru, tam, dolaysız, anlaşılabilir, yeterli ve açıklamanın Türkçesi ile tutarlı olacak şekilde özet
olarak hazırlanır.
2.1.4. İnternet sitesinde yer alan bilgiler, uluslararası yatırımcıların da yararlanması açısından
Türkçe ile tamamen aynı içerikte olacak şekilde ayrıca ihtiyaca göre seçilen yabancı dillerde de
hazırlanır.
2.2. Faaliyet Raporu
2.2.1. Yönetim kurulu, faaliyet raporunu kamuoyunun şirketin faaliyetleri hakkında tam ve
doğru bilgiye ulaşmasını sağlayacak ayrıntıda hazırlar.
2.2.2. İlgili mevzuatta ve kurumsal yönetim ilkelerinin diğer bölümlerinde belirtilen hususlara
ek olarak yıllık faaliyet raporlarında;
1) Yönetim kurulu üyeleri ve yöneticilerin şirket dışında yürüttükleri görevler hakkında
bilgiye ve yönetim kurulu üyelerinin bağımsızlığına ilişkin beyanlarına,
2) Yönetim kurulu bünyesinde oluşturulan komitelerin üyeleri, toplanma sıklığı, yürütülen
faaliyetleri de içerecek şekilde çalışma esaslarına ve komitelerin etkinliğine ilişkin yönetim kurulunun
değerlendirmesine,
konusu toplantılara katılım durumuna,
3) Yönetim kurulunun yıl içerisindeki toplantı sayısına ve yönetim kurulu üyelerinin söz
4) Şirket faaliyetlerini önemli derecede etkileyebilecek mevzuat değişiklikleri hakkında
bilgiye,
5) Şirket aleyhine açılan önemli davalar ve olası sonuçları hakkında bilgiye,
6) Şirketin yatırım danışmanlığı ve derecelendirme gibi konularda hizmet aldığı kurumlarla
arasındaki çıkar çatışmaları ve bu çıkar çatışmalarını önlemek için şirketçe alınan tedbirler hakkında
bilgiye,
7) Sermayeye doğrudan katılım oranının %5’i aştığı karşılıklı iştiraklere ilişkin bilgiye,
8) Çalışanların sosyal hakları, mesleki eğitimi ile diğer toplumsal ve çevresel sonuç doğuran
98
şirket faaliyetlerine ilişkin kurumsal sosyal sorumluluk faaliyetleri hakkında bilgiye
yer verilir.
3. MENFAAT SAHİPLERİ
3.1. Menfaat Sahiplerine İlişkin Şirket Politikası
3.1.1. Menfaat sahipleri; şirketin hedeflerine ulaşmasında veya faaliyetlerinde ilgisi olan
çalışanlar, alacaklılar, müşteriler, tedarikçiler, sendikalar, çeşitli sivil toplum kuruluşları gibi kişi, kurum
veya çıkar gruplarıdır. Şirket, işlem ve faaliyetlerinde menfaat sahiplerinin ilgili mevzuat ve karşılıklı
sözleşmelerle düzenlenen haklarını koruma altına alır. Menfaat sahiplerinin haklarının mevzuat ve
karşılıklı sözleşmeler ile korunmadığı durumlarda, menfaat sahiplerinin çıkarları iyi niyet kuralları
çerçevesinde ve şirket imkânları ölçüsünde korunur.
3.1.2. Menfaat sahiplerinin mevzuat ve sözleşmelerle korunan haklarının ihlali halinde etkili ve
süratli bir tazmin imkânı sağlanır. Şirket, ilgili mevzuat ile menfaat sahiplerine sağlanmış olan tazminat
gibi mekanizmaların kullanılabilmesi için gerekli kolaylığı gösterir. Ayrıca şirket çalışanlarına yönelik
tazminat politikasını oluşturur ve bunu kurumsal İnternet sitesi aracılığıyla kamuya açıklar.
3.1.3. Menfaat sahipleri, haklarının korunması ile ilgili şirket politikaları ve prosedürleri
hakkında şirketin kurumsal İnternet sitesi de kullanılmak suretiyle yeterli bir şekilde bilgilendirilir.
3.1.4. Şirket, menfaat sahiplerinin şirketin ilgili mevzuata aykırı ve etik açıdan uygun olmayan
işlemlerinin kurumsal yönetim komitesine veya denetimden sorumlu komiteye iletilmesi için gerekli
mekanizmaları oluşturur.
3.1.5. Menfaat sahipleri arasında çıkar çatışmaları ortaya çıkması veya bir menfaat sahibinin
birden fazla çıkar grubuna dahil olması durumunda; sahip olunan hakların korunması açısından mümkün
olduğunca dengeli bir politika izlenir, her bir hakkın birbirinden bağımsız olarak korunması hedeflenir.
3.2. Menfaat Sahiplerinin Şirket Yönetimine Katılımının Desteklenmesi
3.2.1. Başta şirket çalışanları olmak üzere menfaat sahiplerinin şirket yönetimine katılımını
destekleyici modeller şirket faaliyetlerini aksatmayacak şekilde geliştirilir. Şirket tarafından benimsenen
söz konusu modellere şirketin iç düzenlemelerinde veya esas sözleşmesinde yer verilir.
3.2.1. Menfaat sahipleri bakımından sonuç doğuran önemli kararlarda menfaat sahiplerinin
görüşleri alınır.
3.3. Şirketin İnsan Kaynakları Politikası
3.3.1. İşe alım politikaları oluşturulurken ve kariyer planlamaları yapılırken, eşit koşullardaki
kişilere eşit fırsat sağlanması ilkesi benimsenir. Yönetici görev değişikliklerinin şirket yönetiminde
aksaklığa sebep olabileceği öngörülen durumlarda, yeni görevlendirilecek yöneticilerin belirlenmesi
hususunda halefiyet planlaması hazırlanır.
3.3.2. Personel alımına ilişkin ölçütler yazılı olarak belirlenir ve bu ölçütlere uyulur.
3.3.3. Çalışanlara sağlanan tüm haklarda adil davranılır, çalışanların bilgi, beceri ve görgülerini
arttırmalarına yönelik eğitim programları gerçekleştirilir ve eğitim politikaları oluşturulur.
3.3.4. Şirketin finansal durumu, ücret, kariyer, eğitim, sağlık gibi konularda çalışanlara yönelik
bilgilendirme toplantıları yapılarak görüş alışverişinde bulunulur.
3.3.5. Çalışanlar ile ilgili olarak alınan kararlar veya çalışanları ilgilendiren gelişmeler
çalışanlara veya temsilcilerine bildirilir, bu nitelikteki kararlarda ilgili sendikalardan görüş alınır.
3.3.6. Şirket çalışanlarının görev tanımları ve dağılımı ile performans ve ödüllendirme kriterleri
çalışanlara duyurulur. Çalışanlara verilen ücret ve diğer menfaatlerin belirlenmesinde verimliliğe dikkat
edilir. Şirket, çalışanlarına yönelik olarak pay edindirme planları oluşturabilir.
3.3.7. Çalışanlar arasında ırk, din, dil ve cinsiyet ayrımı yapılmaması ve çalışanların şirket içi
fiziksel, ruhsal ve duygusal kötü muamelelere karşı korunması için önlemler alınır.
99
3.3.8. Şirket, dernek kurma özgürlüğü ve toplu iş sözleşmesi hakkının etkin bir biçimde
tanınmasını destekler.
3.3.9. Çalışanlar için güvenli çalışma ortamı ve koşulları sağlanır.
3.4. Müşteriler ve Tedarikçilerle İlişkiler
3.4.1. Şirket, mal ve hizmetlerinin pazarlamasında ve satışında müşteri memnuniyetini sağlayıcı
her türlü tedbiri alır.
3.4.2. Müşterinin satın aldığı mal ve hizmete ilişkin talepleri süratle karşılanır ve gecikmeler
hakkında süre bitimi beklenmeksizin müşteriler bilgilendirilir.
3.4.3. Mal ve hizmetlerde kalite standartlarına uyulur ve standardın korunmasına özen gösterilir.
Bu amaçla kaliteye ilişkin belirli bir garanti sağlanır.
3.4.4. Müşteri ve tedarikçiler ile ilgili ticari sır kapsamındaki bilgilerin gizliliğine özen
gösterilir.
3.5. Etik Kurallar ve Sosyal Sorumluluk
3.5.1. Şirketin faaliyetleri kurumsal İnternet sitesi vasıtasıyla kamuya açıklanan etik kuralları
çerçevesinde yürütülür.
3.5.2. Şirket, sosyal sorumluluklarına karşı duyarlı olur; çevreye, tüketiciye, kamu sağlığına
ilişkin düzenlemeler ile etik kurallara uyar. Şirket, uluslararası geçerliliğe sahip insan haklarına destek
olur ve saygı gösterir. İrtikap ve rüşvet de dahil olmak üzere yolsuzluğun her türlüsüyle mücadele eder.
4. YÖNETİM KURULU
4.1. Yönetim Kurulunun İşlevi
4.1.1. Yönetim kurulu, alacağı stratejik kararlarla, şirketin risk, büyüme ve getiri dengesini en
uygun düzeyde tutarak akılcı ve tedbirli risk yönetimi anlayışıyla şirketin öncelikle uzun vadeli
çıkarlarını gözeterek şirketi idare ve temsil eder.
4.1.2. Yönetim kurulu; şirketin stratejik hedeflerini tanımlar, şirketin ihtiyaç duyacağı işgücü
ile finansal kaynaklarını belirler, yönetimin performansını denetler.
4.2. Yönetim Kurulunun Faaliyet Esasları
4.2.1. Yönetim kurulu, faaliyetlerini şeffaf, hesap verebilir, adil ve sorumlu bir şekilde yürütür.
4.2.2. Yönetim kurulu üyeleri arasında görev dağılımı varsa, yönetim kurulu üyelerinin görev
ve yetkileri faaliyet raporunda açıklanır.
4.2.3. Yönetim kurulu; ilgili yönetim kurulu komitelerinin görüşünü de dikkate alarak, başta
pay sahipleri olmak üzere şirketin menfaat sahiplerini etkileyebilecek olan risklerin etkilerini en aza
indirebilecek risk yönetim ve bilgi sistemleri ve süreçlerini de içerecek şekilde iç kontrol sistemlerini
oluşturur.
4.2.4. Yönetim kurulu, yılda en az bir kez risk yönetimi ve iç kontrol sistemlerinin etkinliğini
gözden geçirir. İç denetim sisteminin işleyişi ve etkinliği hakkında faaliyet raporunda bilgi verilir.
4.2.5. Yönetim kurulu başkanı ile icra başkanı/genel müdürün yetkilerinin net bir biçimde
ayrıştırılması ve bu ayrımın yazılı olarak esas sözleşmede ifade edilmesi esastır. Şirkette hiç kimse tek
başına sınırsız karar verme yetkisi ile donatılmamalıdır.
4.2.6. Yönetim kurulu başkanı ve icra başkanı/genel müdürün aynı kişi olmasına karar verilmesi
durumunda, bu durum gerekçesi ile birlikte KAP’ta açıklanır.
4.2.7. Yönetim kurulu, şirket ile pay sahipleri arasında etkin iletişimin sağlanmasında,
yaşanabilecek anlaşmazlıkların giderilmesinde ve çözüme ulaştırılmasında öncü rol oynar ve bu amaca
yönelik olarak kurumsal yönetim komitesi ve Yatırımcı İlişkileri Bölümü ile yakın işbirliği içerisinde
olur.
100
4.2.8. Yönetim kurulu üyelerinin görevleri esnasındaki kusurları ile şirkette sebep olacakları
zarar, şirket sermayesinin %25’ini aşan bir bedelle sigorta edilir ve bu husus KAP’ta açıklanır.
4.3. Yönetim Kurulunun Yapısı
4.3.1. Yönetim kurulu üye sayısı, her durumda beş üyeden az olmamak koşulu ile, yönetim
kurulu üyelerinin verimli ve yapıcı çalışmalar yapmalarına, hızlı ve rasyonel kararlar almalarına ve
komitelerin oluşumuna ve çalışmalarını etkin bir şekilde organize etmelerine imkan sağlayacak şekilde
belirlenir.
4.3.2. Yönetim kurulu üyelerinin çoğunluğu icrada görevli olmayan üyelerden oluşur. İcrada
görevli olmayan yönetim kurulu üyesi, üyelik haricinde şirkette başkaca herhangi bir idari görevi veya
kendisine bağlı icrai mahiyette faaliyet gösteren bir birim bulunmayan ve şirketin günlük iş akışına ve
olağan faaliyetlerine müdahil olmayan kişidir.
4.3.3. İcrada görevli olmayan yönetim kurulu üyeleri içerisinde, görevlerini hiçbir etki altında
kalmaksızın yapabilme niteliğine sahip bağımsız üyeler bulunur.
4.3.4. Yönetim kurulu içerisindeki bağımsız üye sayısı toplam üye sayısının üçte birinden az
olamaz. Bağımsız üye sayısının hesaplanmasında küsuratlar izleyen tam sayı olarak dikkate alınır. Her
durumda, bağımsız üye sayısı ikiden az olamaz.
4.3.5. Bağımsız yönetim kurulu üyelerinin görev süresi üç yıla kadar olup, tekrar aday
gösterilerek seçilmeleri mümkündür.
4.3.6. Aşağıdaki kriterlerin tamamını taşıyan yönetim kurulu üyesi “bağımsız üye” olarak
nitelendirilir.
1) Şirket, şirketin yönetim kontrolü ya da önemli derecede13 etki sahibi olduğu ortaklıklar ile
şirketin yönetim kontrolünü elinde bulunduran veya şirkette önemli derecede etki sahibi olan ortaklar
ve bu ortakların yönetim kontrolüne sahip olduğu tüzel kişiler ile kendisi, eşi ve ikinci dereceye kadar
kan ve sıhri hısımları arasında; son beş yıl içinde önemli görev ve sorumluluklar üstlenecek yönetici
pozisyonunda istihdam ilişkisinin bulunmaması, sermaye veya oy haklarının veya imtiyazlı payların %5
inden fazlasına birlikte veya tek başına sahip olunmaması ya da önemli nitelikte ticari ilişkinin14
kurulmamış olması.
2) Son beş yıl içerisinde, başta şirketin denetimi (vergi denetimi, kanuni denetim, iç denetim
de dahil), derecelendirilmesi ve danışmanlığı olmak üzere, yapılan anlaşmalar çerçevesinde şirketin
önemli ölçüde hizmet veya ürün satın aldığı veya sattığı şirketlerde, hizmet veya ürün satın alındığı veya
satıldığı dönemlerde, ortak (%5 ve üzeri), önemli görev ve sorumluluklar üstlenecek yönetici
pozisyonunda çalışan veya yönetim kurulu üyesi olmaması.
3) Bağımsız yönetim kurulu üyesi olması sebebiyle üstleneceği görevleri gereği gibi yerine
getirecek mesleki eğitim, bilgi ve tecrübeye sahip olması.
4) Bağlı oldukları mevzuata uygun olması şartıyla, üniversite öğretim üyeliği hariç, üye
olarak seçildikten sonra kamu kurum ve kuruluşlarında tam zamanlı çalışmıyor olması.
5) 31/12/1960 tarihli ve 193 sayılı Gelir Vergisi Kanunu’na göre Türkiye’de yerleşmiş
sayılması.15
6) Şirket faaliyetlerine olumlu katkılarda bulunabilecek, şirket ile pay sahipleri arasındaki
çıkar çatışmalarında tarafsızlığını koruyabilecek, menfaat sahiplerinin haklarını dikkate alarak özgürce
karar verebilecek güçlü etik standartlara, mesleki itibara ve tecrübeye sahip olması.
7) Şirket faaliyetlerinin işleyişini takip edebilecek ve üstlendiği görevlerin gereklerini tam
13 Kontrolün bulunup bulunmadığının tespitinde TFRS 10, önemli derecede etkinin bulunup bulunmadığının tespitinde ise TMS 28
hükümlerinden faydalanılmalıdır.
14 Bu bent kapsamındaki ortaklıkların son 3 hesap döneminde gayrifaal olmaları halinde, bağımsızlık kriterlerine aykırılık söz konusu
olmayacaktır. Bu bent kapsamında, bağımsız üye adayı veya ortaklıktan herhangi birisi için, önemli nitelikteki ticari ilişkiden elde edilen
ciro/vergi öncesi kar tutarının, aynı nitelikteki işlerden elde edilen ciro/vergi öncesi kar toplamına olan oranının %20 veya üzerinde olması
halinde, bağımsızlığın zedelendiği kabul edilir.
15 Söz konusu bağımsızlık kriterini, bağımsız üyelerden en az yarısının sağlaması yeterlidir.
101
olarak yerine getirebilecek ölçüde şirket işlerine zaman ayırabiliyor olması.
8) Şirketin yönetim kurulunda son on yıl içerisinde altı yıldan fazla yönetim kurulu üyeliği
yapmamış olması.
9) Aynı kişinin, şirketin veya şirketin yönetim kontrolünü elinde bulunduran ortakların
yönetim kontrolüne sahip olduğu şirketlerin üçten fazlasında ve toplamda borsada işlem gören
şirketlerin beşten fazlasında bağımsız yönetim kurulu üyesi olarak görev almıyor olması.
10) Yönetim kurulu üyesi olarak seçilen tüzel kişi adına tescil ve ilan edilmemiş olması.
4.3.7. Aday gösterme komitesi, yönetimin ve yatırımcıların da dahil olmak üzere bağımsız
üyelik için aday tekliflerini, adayın bağımsızlık ölçütlerini taşıyıp taşımaması hususunu dikkate alarak
değerlendirir ve buna ilişkin değerlendirmesini bir rapora bağlayarak yönetim kurulu onayına sunar.
Bağımsız yönetim kurulu üye adayı, ilgili mevzuat, esas sözleşme ve yukarıda yer alan kriterler
çerçevesinde bağımsız olduğuna ilişkin yazılı bir beyanı aday gösterildiği esnada aday gösterme
komitesine verir.
Yönetim kurulu, aday gösterme komitesinin raporu çerçevesinde bağımsız üye aday listesini
hazırlayarak genel kurul toplantısından en az 60 gün önce ilgili aday gösterme komitesinin raporu ve
yönetim kurulu kararı ile birlikte Kurul’a gönderir. Kurul, 4.3.6. numaralı ilkede belirtilen bağımsızlık
kriterleri çerçevesinde yaptığı değerlendirme sonucunda varsa liste hakkında olumsuz görüşünü 30 gün
içerisinde şirkete bildirir. Kurul’un olumsuz görüş bildirmiş olduğu kişi genel kurula bağımsız üye adayı
olarak sunulamaz. Şirket, bağımsız üye aday listesi ile birlikte adaylığı kabul edilmeyen bağımsız
yönetim kurulu üyesi adaylarını, en geç genel kurul toplantı ilanı ile birlikte KAP’ta açıklar. Bağımsız
yönetim kurulu üyesi atamasına ilişkin genel kurul kararı, karşı oylar ve gerekçeleri ile birlikte şirketin
kurumsal İnternet sitesinde açıklanır.
4.3.8. Bağımsızlığı ortadan kaldıran bir durum ortaya çıktığı takdirde, bu durum bağımsız üye
tarafından gerekçesi ile birlikte KAP’ta açıklanmak üzere derhal yönetim kuruluna iletilir. Söz konusu
üye eş anlı olarak bu durumu ve gerekçesini Kurul’a da yazılı olarak iletir. Bu durumda bağımsızlığını
kaybeden yönetim kurulu üyesi ilke olarak istifa eder. Asgari bağımsız yönetim kurulu üye sayısının
yeniden sağlanmasını teminen, aday gösterme komitesi yapılacak ilk genel kurul toplantısına kadar
görev yapmak üzere boşalan üyeliklere bağımsız üye seçimi için değerlendirme yapar ve değerlendirme
sonucunu yazılı olarak yönetim kuruluna bildirir. Yönetim kurulu, aday gösterme komitesinin raporu
çerçevesinde belirlenen adaylar arasından bağımsız üye seçimini yapar.
Yönetim kurulu, bağımsız üyeliğin boşalmasından itibaren 30 gün içerisinde, aday gösterme
komitesinin raporu çerçevesinde belirlenen aday listesini Kurul’a gönderir. Kurul liste hakkında varsa
olumsuz görüşünü 20 gün içerisinde şirkete bildirir. Kurul’un olumsuz görüş bildirmiş olduğu kişi
bağımsız üye olarak belirlenemez. Bu çerçevede yönetim kurulu tarafından seçilen üyeler ilk genel
kurula kadar görev yapar.
Bu maddede yer alan hükümler, bağımsız yönetim kurulu üyesinin istifa etmesi veya görevini
yerine getiremeyecek duruma gelmesi halinde de geçerlidir.
4.3.9. Şirket, yönetim kurulunda kadın üye oranı için % 25’ten az olmamak kaydıyla bir hedef
oran ve hedef zaman belirler ve bu hedeflere ulaşmak için politika oluşturur.
Yönetim kurulu bu hedeflere ulaşma hususunda sağlanan ilerlemeyi yıllık olarak değerlendirir.
4.3.10. Denetimden sorumlu komite üyelerinden en az biri denetim/muhasebe ve finans
konusunda 5 yıllık tecrübeye sahip olmalıdır.
4.4. Yönetim Kurulu Toplantılarının Şekli
4.4.1. Yönetim kurulu, görevlerini etkin olarak yerine getirebileceği sıklıkta toplanır. Yönetim
kurulu başkanı, diğer yönetim kurulu üyeleri ve icra başkanı/genel müdür ile görüşerek yönetim kurulu
toplantılarının gündemini belirler. Üyeler her toplantıya katılmaya ve toplantılarda görüş bildirmeye
özen gösterir. Elektronik ortamda yönetim kurulu toplantısı yapılmasına imkan sağlanır.
4.4.2. Yönetim kurulu başkanı, yönetim kurulu toplantısı gündeminde yer alan konular ile ilgili
102
bilgi ve belgelerin, eşit bilgi akışı sağlanması amacıyla, toplantıdan yeterli zaman önce yönetim kurulu
üyelerinin incelemesine sunulmasından sorumludur.
4.4.3. Toplantıya katılamayan ancak görüşlerini yazılı olarak yönetim kuruluna bildiren üyenin
görüşleri diğer üyelerin bilgisine sunulur.
4.4.4. Yönetim kurulunda her üyenin bir oy hakkı bulunur.
4.4.5. Yönetim kurulu toplantılarının ne şekilde yapılacağı şirket içi düzenlemeler ile yazılı hale
getirilir.
4.4.6. Yönetim kurulu toplantılarında gündemde yer alan konular açıkça ve her yönü ile
tartışılır. Yönetim kurulu başkanı, yönetim kurulu toplantılarına icracı olmayan üyelerin etkin katılımını
sağlama yönünde en iyi gayreti gösterir. Yönetim kurulu üyesi, toplantılarda muhalif kaldığı konulara
ilişkin makul ve ayrıntılı karşı oy gerekçesini karar zaptına geçirtir.
4.4.7. Yönetim kurulu üyesi şirket işleri için yeterli zaman ayırır. Yönetim kurulu üyesinin
başka bir şirkette yönetici ya da yönetim kurulu üyesi olması veya başka bir şirkete danışmanlık hizmeti
vermesi halinde, söz konusu durumun çıkar çatışmasına yol açmaması ve üyenin şirketteki görevini
aksatmaması esastır. Bu kapsamda, üyenin şirket dışında başka görev veya görevler alması belli
kurallara bağlanır veya sınırlandırılır. Yönetim kurulu üyesinin şirket dışında aldığı görevler ve
gerekçesi, grup içi ve grup dışı ayrımı yapılmak suretiyle seçiminin görüşüldüğü genel kurul
toplantısında seçime ilişkin gündem maddesi ile birlikte pay sahiplerinin bilgisine sunulur.
4.5. Yönetim Kurulu Bünyesinde Oluşturulan Komiteler
4.5.1. Yönetim kurulunun görev ve sorumluluklarını sağlıklı bir biçimde yerine getirmesini
teminen “Denetimden Sorumlu Komite” (bankalar hariç), “Riskin Erken Saptanması Komitesi”
(bankalar hariç), “Kurumsal Yönetim Komitesi”, “Aday Gösterme Komitesi, Ücret Komitesi” (bankalar
hariç) oluşturulur. Ancak yönetim kurulu yapılanması gereği ayrı bir aday gösterme komitesi ve ücret
komitesi oluşturulamaması durumunda, kurumsal yönetim komitesi bu komitelerin görevlerini yerine
getirir.
4.5.2. Komitelerin görev alanları, çalışma esasları ve hangi üyelerden oluşacağı yönetim kurulu
tarafından belirlenir ve KAP’ta açıklanır.
4.5.3. Komitelerin en az iki üyeden oluşması gerekir. İki üyeden oluşması halinde her ikisinin,
ikiden fazla üyesinin bulunması halinde üyelerin çoğunluğunun, icrada görevli olmayan yönetim kurulu
üyelerinden oluşması zorunludur. Komitelerin başkanları, bağımsız yönetim kurulu üyeleri arasından
seçilir. Denetimden sorumlu komitelerin tüm üyelerinin bağımsız yönetim kurulu üyesi niteliğinde
olması gerekir. Yönetim kurulu üyesi olmayan konusunda uzman kişiler, denetimden sorumlu komite
dışındaki diğer komitelerde üye olabilir.
4.5.4. İcra başkanı/genel müdür komitelerde görev alamaz.
4.5.5. Bir yönetim kurulu üyesinin birden fazla komitede görev almamasına özen gösterilir.
4.5.6. Komitelerin görevlerini yerine getirmeleri için gereken her türlü kaynak ve destek
yönetim kurulu tarafından sağlanır. Komiteler, gerekli gördükleri kişiyi toplantılarına davet edebilir ve
görüşlerini alabilir.
4.5.7. Komiteler, faaliyetleriyle ilgili olarak ihtiyaç gördükleri konularda bağımsız uzman
görüşlerinden yararlanır. Komitelerin ihtiyaç duydukları danışmanlık hizmetlerinin bedeli şirket
tarafından karşılanır. Ancak bu durumda hizmet alınan kişi/kuruluş hakkında bilgi ile bu kişi/kuruluşun
şirket ile herhangi bir ilişkisinin olup olmadığı hususundaki bilgiye faaliyet raporunda yer verilir.
4.5.8. Komiteler yaptıkları tüm çalışmaları yazılı hale getirir ve kaydını tutar. Komiteler,
çalışmaların etkinliği için gerekli görülen ve çalışma ilkelerinde açıklanan sıklıkta toplanır. Komiteler,
çalışmaları hakkındaki bilgiyi ve toplantı sonuçlarını içeren raporları yönetim kuruluna sunar.
4.5.9. Denetimden Sorumlu Komite
Denetimden sorumlu komite; şirketin muhasebe sistemi, finansal bilgilerinin kamuya
103
açıklanması, bağımsız denetimi ve şirketin iç kontrol ve iç denetim sisteminin işleyişinin ve etkinliğinin
gözetimini yapar. Bağımsız denetim kuruluşunun seçimi, bağımsız denetim sözleşmelerinin
hazırlanarak bağımsız denetim sürecinin başlatılması ve bağımsız denetim kuruluşunun her aşamadaki
çalışmaları denetimden sorumlu komitenin gözetiminde gerçekleştirilir.
Şirketin hizmet alacağı bağımsız denetim kuruluşu ile bu kuruluşlardan alınacak hizmetler
denetimden sorumlu komite tarafından belirlenir ve yönetim kurulunun onayına sunulur.
Şirketin muhasebe ve iç kontrol sistemi ile bağımsız denetimiyle ilgili olarak şirkete ulaşan
şikayetlerin incelenmesi, sonuca bağlanması, şirket çalışanlarının, şirketin muhasebe ve bağımsız
denetim konularındaki bildirimlerinin gizlilik ilkesi çerçevesinde değerlendirilmesi konularında
uygulanacak yöntem ve kriterler denetimden sorumlu komite tarafından belirlenir.
Denetimden sorumlu komite, kamuya açıklanacak yıllık ve ara dönem finansal tabloların
şirketin izlediği muhasebe ilkeleri ile gerçeğe uygunluğuna ve doğruluğuna ilişkin değerlendirmelerini,
şirketin sorumlu yöneticileri ve bağımsız denetçilerinin görüşlerini alarak kendi değerlendirmeleriyle
birlikte yönetim kuruluna yazılı olarak bildirir.
Denetimden sorumlu komite; en az üç ayda bir olmak üzere yılda en az dört kere toplanır ve
toplantı sonuçları tutanağa bağlanarak alınan kararlar yönetim kuruluna sunulur. Denetimden sorumlu
komitenin faaliyetleri ve toplantı sonuçları hakkında yıllık faaliyet raporunda açıklama yapılması
gerekir. Denetimden sorumlu komitenin hesap dönemi içinde yönetim kuruluna kaç kez yazılı
bildirimde bulunduğu da yıllık faaliyet raporunda belirtilir.
Denetimden sorumlu komite, kendi görev ve sorumluluk alanıyla ilgili tespitlerini ve konuya
ilişkin değerlendirmelerini ve önerilerini derhal yönetim kuruluna yazılı olarak bildirir.
4.5.10. Kurumsal Yönetim Komitesi
Kurumsal yönetim komitesi, şirkette kurumsal yönetim ilkelerinin uygulanıp uygulanmadığını,
uygulanmıyor ise gerekçesini ve bu prensiplere tam olarak uymama dolayısıyla meydana gelen çıkar
çatışmalarını tespit eder ve yönetim kuruluna kurumsal yönetim uygulamalarını iyileştirici tavsiyelerde
bulunur ve yatırımcı ilişkileri bölümünün çalışmalarını gözetir.
4.5.11. Aday Gösterme Komitesi
Aday gösterme komitesi;
1) Yönetim kurulu ve ida sorumluluğu bulunan yöneticilik pozisyonları için uygun adayların
saptanması, değerlendirilmesi ve eğitilmesi konularında şeffaf bir sistemin oluşturulması ve bu hususta
politika ve stratejiler belirlenmesi konularında çalışmalar yapmak,
2) Yönetim kurulunun yapısı ve verimliliği hakkında düzenli değerlendirmeler yapmak ve bu
konularda yapılabilecek değişikliklere ilişkin tavsiyelerini yönetim kuruluna sunmak,
ile sorumludur.
4.5.12. Riskin Erken Saptanması Komitesi
Riskin erken saptanması komitesi; şirketin varlığını, gelişmesini ve devamını tehlikeye
düşürebilecek risklerin erken teşhisi, tespit edilen risklerle ilgili gerekli önlemlerin alınması ve riskin
yönetilmesi amacıyla çalışmalar yapmakla sorumlu olup, risk yönetim sistemlerini en az yılda bir kez
gözden geçirir.
4.5.13. Ücret Komitesi
Ücret komitesi;
1) Yönetim kurulu üyelerinin ve idari sorumluluğu bulunan yöneticilerin ücretlendirilmesinde
kullanılacak ilke, kriter ve uygulamaları şirketin uzun vadeli hedeflerini dikkate alarak belirler ve
bunların gözetimini yapar,
2) Ücretlendirmede kullanılan kriterlere ulaşma derecesi dikkate alınarak, yönetim kurulu
üyelerine ve idari sorumluluğu bulunan yöneticilere verilecek ücretlere ilişkin önerilerini yönetim
104
kuruluna sunar.
4.6. Yönetim Kurulu Üyelerine ve İdari Sorumluluğu Bulunan Yöneticilere Sağlanan Mali
Haklar
4.6.1. Yönetim kurulu, şirketin belirlenen ve kamuya açıklanan operasyonel ve finansal
performans hedeflerine ulaşmasından sorumludur. Şirketin kamuya açıklanan operasyonel ve finansal
performans hedeflerine ulaşıp ulaşamadığına ilişkin değerlendirme ve ulaşılamaması durumunda
gerekçeleri yıllık faaliyet raporunda açıklanır. Yönetim kurulu, hem kurul hem üye hem de idari
sorumluluğu bulunan yöneticiler bazında özeleştirisini ve performans değerlendirmesini yapar. Yönetim
kurulu üyeleri ve idari sorumluluğu bulunan yöneticiler bu değerlendirmeler dikkate alınarak
ödüllendirilir veya azledilir.
4.6.2. Yönetim kurulu üyelerinin ve idari sorumluluğu bulunan yöneticilerin ücretlendirme
esasları yazılı hale getirilmeli ve genel kurul toplantısı gündeminde ayrı bir madde olarak pay
sahiplerinin bilgisine sunularak ortaklara bu konuda görüş bildirme imkânı tanınmalıdır. Bu amaçla
hazırlanan ücret politikasına şirketin kurumsal internet sitesinde yer verilir.
4.6.3. Bağımsız yönetim kurulu üyelerinin ücretlendirmesinde kâr payı, pay opsiyonları veya
şirketin performansına dayalı ödeme planları kullanılamaz. Şu kadar ki, bağımsız yönetim kurulu
üyelerinin ücretlerinin bağımsızlıklarını koruyacak düzeyde olması gerekir.
4.6.4. Şirket, herhangi bir yönetim kurulu üyesine veya idari sorumluluğu bulunan
yöneticilerine borç veremez, kredi kullandıramaz, verilmiş olan borçların veya kredilerin süresini
uzatamaz, şartlarını iyileştiremez, üçüncü bir kişi aracılığıyla şahsi kredi adı altında kredi kullandıramaz
veya lehine kefalet gibi teminatlar veremez. Ancak bireysel kredi veren kuruluşlar, herkes için
uyguladığı şartlarda söz konusu kişilere kredi verebilir ve bu kişileri diğer hizmetlerinden
yararlandırabilir.
4.6.5. Yönetim kurulu üyelerine ve idari sorumluluğu bulunan yöneticilere verilen ücretler ile
sağlanan diğer tüm menfaatler16, yıllık faaliyet raporu vasıtasıyla kamuya açıklanır. Kişi bazında
açıklama yapılması esastır.
ÖRNEK SORU:
Aşağıdakilerden hangisi Sermaye Piyasalarında Kurumsal Yönetim İlkeleri kapsamında “pay
sahipleri” ile ilgili konulardan birisi olarak sayılmamıştır?
A) Bilgi Alma ve İnceleme Hakkı
B) Genel Kurul
C) Yönetim Kurulu
D) Oy Hakkı
E) Azlık Hakları
Cevap (C) şıkkıdır.
YATIRIM FONLARINA İLİŞKİN ESASLAR TEBLİĞİ (III-52.1)
Tebliğ ile yatırım fonlarının kuruluşlarına, faaliyet ilke ve kurallarına, katılma payları ile
bunların ihracına ve kamunun aydınlatılmasına ilişkin esaslar düzenlenmiştir.
Borsa yatırım fonları, gayrimenkul yatırım fonları ve girişim sermayesi yatırım fonları Tebliğ
kapsamı dışında tutulmuştur.
Fonun kurucusu, yöneticisi ve portföy saklayıcısının fona ilişkin bütün hesap ve işlemleri
Sermaye Piyasası Kurulu (Kurul) denetimine tabidir.
16 Yapılan ödemeler; maaş, ikramiye, diğer düzenli ve arızi ödemeler gibi nakdi, pay, paya dayalı türev ürünler, çalışanlara pay edindirme
planları kapsamında verilen pay alım opsiyonları, mülkiyeti verilen ve/veya kullanım için tahsis edilen ev, otomobil gibi gayri nakdi olarak
yapılan ödemeler ve sağlanan tüm menfaatleri kapsar.
105
Tebliğ ile,
- Münhasıran portföy yönetim şirketlerinin yatırım fonlarının kurucusu ve yöneticisi olacağı,
fon portföylerinde yer alan varlık ve işlemlerin ise portföy saklama hizmetini yürüten kuruluşlar
tarafından saklanacağı düzenlenmektedir.
- Getirilen yeni yapıda, tek bir içtüzük ile “şemsiye fon” yapısı ile yatırım fonu kurulabilmekte,
belirli sınıflara ayrılan şemsiye fon türleri altında farklı stratejilere sahip fonların ise sadece izahname
ve yatırımcı bilgilendirme dokümanı düzenleyerek pay ihraç edilebilmesine imkan sağlanmaktadır.
- Azami fon tutarı belirlenmesi uygulaması kaldırılmış olup, böylelikle açık uçlu fon yapısına
geçilmektedir.
- Yatırım yapılabilecek varlıklar çeşitlendirilmekte, fon kuruluş işlemlerini hızlandıracak
mekanizmalar kurulmakta, yatırımcıların tam ve doğru olarak bilgilendirilmesi amacına yönelik olarak
fon türleri ana gruplar şeklinde belirlenmekte ve Avrupa Birliği düzenlemeleri ile uyumlu olarak
yatırımcıların etkin bir şekilde bilgilendirilmelerini teminen “Yatırımcı Bilgilendirme Dokümanı”
düzenlenmektedir.
- Faizsiz yatırım araçlarını tercih eden yatırımcıların yatırım fonlarının sunduğu avantajlardan
yararlanabilmeleri için, ilk defa yeni bir fon türü olarak “Katılım Fonu” tanımlanmaktadır. Katılım
fonları, fon toplam değerinin tamamı kira sertifikaları, katılma hesapları, ortaklık payları, altın ve diğer
kıymetli madenler ile Kurulca uygun görülen diğer faize dayalı olmayan para ve sermaye piyasası
araçlarından oluşan fonlar olarak tanımlanmaktadır.
Yatırım Fonlarına İlişkin Genel Esaslar
Yatırım fonu; kanun hükümleri uyarınca tasarruf sahiplerinden katılma payı karşılığında
toplanan para ya da diğer varlıklarla, tasarruf sahipleri hesabına, inançlı mülkiyet esaslarına göre,
Tebliğ’de belirtilen varlıklar ve işlemlerden oluşan portföy veya portföyleri işletmek amacıyla portföy
yönetim şirketleri tarafından içtüzük ile kurulan ve tüzel kişiliği bulunmayan mal varlığı olarak
tanımlanmıştır. Fon; katılma payları bir şemsiye fona bağlı olarak ihraç edilen yatırım fonudur. Borsa
yatırım fonu ise, Kurul’un borsa yatırım fonlarına ilişkin düzenlemelerinde tanımlanan ve esasları
belirlenen yatırım fonudur.
Fon toplam değeri ifadesinden fon portföyündeki varlıkların Kurul’un ilgili düzenlemeleri
çerçevesinde değerlenmesi neticesinde bulunan fon portföy değerine varsa diğer varlıkların ve
alacakların eklenmesi ve borçların düşülmesi suretiyle ulaşılan değer anlaşılmalıdır. Fon
izahnamesi/izahname ise, fonun özelliklerine ve buna bağlı hak ve risklere ilişkin olarak yatırımcıların
bilinçli bir değerlendirme yapmasını sağlayacak nitelikteki tüm bilgileri içeren kamuyu aydınlatma
belgesini ifade eder.
Şemsiye Fon
Şemsiye fon, katılma payları tek bir içtüzük kapsamında ihraç edilen tüm fonları kapsayan
yatırım fonudur.
Şemsiye fon, aşağıda belirtilen varlıklar ve işlemlerden oluşan portföy veya portföyleri işletmek
amacıyla kurulur ve bunun dışında herhangi bir işle uğraşamaz.
1) Özelleştirme kapsamına alınanlar dahil Türkiye'de kurulan ihraççılara ait paylar, özel
sektör ve kamu borçlanma araçları,
2) Türk Parasının Kıymetini Koruma Hakkında 32 sayılı Karar hükümleri çerçevesinde alım
satımı yapılabilen yabancı özel sektör ve kamu borçlanma araçları ile ihraççı payları,
3) 12 aydan uzun vadeli olmamak üzere vadeli mevduat, katılma hesabı ve mevduat
sertifikaları,
4) Borsada işlem görmeleri kaydıyla; altın ve diğer kıymetli madenler ile bu madenlere
dayalı olarak ihraç edilen sermaye piyasası araçları,
106
5) Fon katılma payları,
6) Repo ve ters repo işlemleri,
7) Kira sertifikaları,
8) Gayrimenkul sertifikaları,
9) Varantlar ve sertifikalar,
10) Takasbank para piyasası ve yurtiçi organize para piyasası işlemleri,
11) Türev araç işlemlerinin nakit teminatları ve primleri,
12) Kurulca uygun görülen özel tasarlanmış yabancı yatırım araçları ve ikraz iştirak
senetleri,
13) Kurulca uygun görülen diğer yatırım araçları.
Şemsiye fon içtüzüğünde yer alan ve aşağıda belirtilen esaslara uygun olarak, her katılma payı
ihracı için ayrı bir izahname ve yatırımcı bilgi formu düzenlenmesi şartıyla, şemsiye fona bağlı fonlar
oluşturulur.
1) Her bir fonun tüm varlık ve yükümlülükleri birbirinden ayrıdır.
2) Şemsiye fonun kuruluş giderleri ile fonların katılma payı ihraç giderleri hariç olmak üzere,
bir şemsiye fon için yapılması gereken tüm giderler fonların toplam değerleri dikkate alınarak oransal
olarak bu fonların portföylerinden karşılanır.
3) Bir şemsiye fonun aşağıda yer verilen “Şemsiye Fonun ve Fonun Sona Ermesi” ve bu
“Şemsiye Fonun ve Fonun Devri” başlıklı bölümleri uyarınca tasfiye edilmesi veya devredilmesi
durumunda, bu şemsiye fona bağlı fonların da tasfiye edilmesi veya devredilmesi gerekir.
4) Tebliğ’de yer alan hükümler aksi belirtilmedikçe her bir fon için ayrı ayrı uygulanır.
Fonun Malvarlığına İlişkin Esaslar
Fonun malvarlığı, kurucunun ve portföy saklayıcısının malvarlığından ayrıdır. Kurucu; ana
faaliyet konusu yatırım fonlarının kurulması ve yönetimi olan anonim ortaklık şeklinde kurulan portföy
yönetim şirketini, portföy saklayıcısı ise SPKn kapsamında yetkilendirilmiş portföy saklama hizmetini
yürüten kuruluşu ifade etmektedir.
Fon malvarlığının, fonun yönetim stratejisi doğrultusunda, fonun yatırım yapabileceği varlıklar
konusunda yeterli bilgi ve sermaye piyasası alanında en az beş yıllık tecrübeye sahip portföy yöneticileri
tarafından, yatırımcı lehine ve yatırımcının çıkarını gözetecek şekilde Kurul’un portföy yöneticiliği
hizmetine ilişkin düzenlemeleri çerçevesinde yönetilmesi zorunludur.
Fon portföyündeki varlıkların, Kurul’un portföy saklama hizmetine ilişkin düzenlemeleri
çerçevesinde saklanması zorunludur.
Fon malvarlığı, fon hesabına olması ve içtüzükte ve izahnamede hüküm bulunması şartıyla kredi
almak, türev araç işlemleri, açığa satış işlemleri veya fon adına taraf olunan benzer nitelikteki işlemlerde
bulunmak haricinde teminat gösterilemez ve rehnedilemez. Fon malvarlığı kurucunun ve portföy
saklayıcısının yönetiminin veya denetiminin kamu kurumlarına devredilmesi halinde dahi başka bir
amaçla tasarruf edilemez, kamu alacaklarının tahsili amacı da dahil olmak üzere haczedilemez, üzerine
ihtiyati tedbir konulamaz ve iflas masasına dahil edilemez.
Kurucunun üçüncü kişilere olan borçları ve yükümlülükleri ile fonların aynı üçüncü kişilerden
olan alacakları birbirlerine karşı mahsup edilemez.
Şemsiye Fon Türleri
Şemsiye fonlar aşağıdaki türlerde kurulabilir.
1) Fon toplam değerinin en az %80’i devamlı olarak;
107
1) Yerli ve/veya yabancı kamu ve/veya özel sektör borçlanma araçlarına yatırılan fonları
kapsayan şemsiye fonlar "BORÇLANMA ARAÇLARI ŞEMSİYE FONU",
2) Yerli ve/veya yabancı ihraççıların paylarına yatırılan fonları kapsayan şemsiye fonlar
"HİSSE SENEDİ ŞEMSİYE FONU",
3) Borsada işlem gören altın ve diğer kıymetli madenler ile kıymetli madenlere dayalı para ve
sermaye piyasası araçlarına yatırılan fonları kapsayan şemsiye fonlar "KIYMETLİ MADENLER
ŞEMSİYE FONU",
4) Diğer fonların ve borsa yatırım fonlarının katılma paylarından oluşan fonları kapsayan
şemsiye fonlar "FON SEPETİ ŞEMSİYE FONU",
2) Portföyünün tamamı devamlı olarak, vadesine en fazla 184 gün kalmış likiditesi yüksek para
ve sermaye piyasası araçlarından oluşan ve portföyünün günlük olarak hesaplanan ağırlıklı ortalama
vadesi en fazla 45 gün olan fonları kapsayan şemsiye fonlar “PARA PİYASASI ŞEMSİYE FONU",
3) Portföyünün tamamı devamlı olarak, kira sertifikaları, katılma hesapları, ortaklık payları,
altın ve diğer kıymetli madenler ile Kurulca uygun görülen diğer faize dayalı olmayan para ve sermaye
piyasası araçlarından oluşan fonları kapsayan şemsiye fonlar “KATILIM ŞEMSİYE FONU",
4) Portföy sınırlamaları itibarıyla yukarıdaki türlerden herhangi birine girmeyen fonları
kapsayan şemsiye fonlar "DEĞİŞKEN ŞEMSİYE FON",
5) Katılma payları sadece nitelikli yatırımcılara satılmak üzere kurulmuş olan fonları kapsayan
şemsiye fonlar "SERBEST ŞEMSİYE FON",
6) Yatırımcının başlangıç yatırımının belirli bir bölümünün, tamamının ya da başlangıç
yatırımının üzerinde belirli bir getirinin bilgilendirme dokümanlarında belirlenen esaslar çerçevesinde
belirli vade ya da vadelerde yatırımcıya geri ödenmesi;
1) Uygun bir yatırım stratejisine ve garantör tarafından verilen garantiye dayanılarak taahhüt
edilen fonları kapsayan şemsiye fonlar "GARANTİLİ ŞEMSİYE FON",
2) Uygun bir yatırım stratejisine dayanılarak en iyi gayret esası çerçevesinde amaçlanan fonları
kapsayan şemsiye fonlar "KORUMA AMAÇLI ŞEMSİYE FON"
olarak adlandırılır.
Fon portföy değerinin en az %80’i devamlı olarak menkul kıymet yatırım ortaklıkları payları
hariç olmak üzere Borsa İstanbul A.Ş’de (BİAŞ) işlem gören ihraççı paylarından oluşan ve hisse senedi
şemsiye fonu ile serbest şemsiye fonuna bağlı olarak ihraç edilen fonlar “HİSSE SENEDİ YOĞUN
FON” olarak kabul edilir.
Hisse senedi yoğun fonların portföylerinde yer alan ihraççı paylarına ve ihraççı payı
endekslerine dayalı olarak yapılan vadeli işlem sözleşmelerinin nakit teminatları, ihraççı paylarına ve
ihraççı payına dayalı opsiyon sözleşmelerinin primleri, borsada işlem gören ihraççı paylarına ve pay
endekslerine dayalı aracı kuruluş varantları ve ihraççı paylarından oluşan endeksleri 27/11/2013 tarihli
ve 28834 sayılı Resmî Gazete’de yayımlanan Borsa Yatırım Fonlarına İlişkin Esaslar Tebliği (III-
52.2)’nin 5 inci maddesinin dördüncü fıkrasının (a) bendi kapsamında takip etmek üzere kurulan borsa
yatırım fonları (Fon toplam değerinin en az %80’ini devamlı olarak sadece takip edilen endeks
kapsamındaki varlıklara yatırım yapmak suretiyle endeksi takip eden Borsa Yatırım Fonları) katılma
payları %80’lik oranın hesaplanmasına dahil edilir.
Aşağıda yer verilen “Diğer Sınırlamalar” başlıklı bölümün beşinci paragrafı hükümleri saklı
kalmak kaydıyla, bir fonun, hisse senedi yoğun fon olarak sınıflandırılabilmesi için günlük olarak
gerekli olan şartları sağlamaması halinde, sağlanmayan günlere ilişkin, fonun, yatırımcıların ve/veya
yatırım fonu katılma payı alım satımını yapan kuruluşların tabi olacağı tüm yükümlülüklerin yerine
getirilmesinden de kurucu ve portföy saklayıcısı müteselsilen sorumludur.
Fon portföyüne türev araçların dahil edilmesi halinde, yukarıda 1/(a) bendinde yer alan %80’lik
oranın hesaplanmasına ilişkin esaslar Kurulca belirlenir. Fon portföyüne dahil edilen türev araçlar,
Kurulca fon portföyüne alınması uygun görülen vadeli işlem ve opsiyon sözleşmelerinden oluşur.
108
Kurulca uygun görülmesi koşuluyla, yukarıda sayılanlar dışında yeni şemsiye fon türleri
belirlenebilir.
27/11/2013 tarihli ve 28834 sayılı Resmî Gazete’de yayımlanan Borsa Yatırım Fonlarına İlişkin
Esaslar Tebliği (III-52.2)’nin 5’inci maddesinin dördüncü fıkrasının (a) bendi kapsamında belirli bir
varlık grubundan oluşan endeksi takip etmek üzere kurulan borsa yatırım fonlarının katılma paylarına
yapılan yatırım, bu Tebliğde ve fon bilgilendirme dokümanlarında ilgili varlık grubu için belirlenen
yatırım sınırlamaları hesaplamalarına dahil edilir.
Fonun Unvanı
Fonun unvanı;
1) Fonun yatırım stratejisine uygun olmak zorundadır.
2) Başka bir fonun unvanı ile aşırı benzerlik gösterecek, fonla ilişkili olmayan bir kurumu/kişiyi
çağrıştıracak, unvanda kurucunun veya yöneticinin tevsik edilemeyen niteliklerine veya fonun diğer
fonlardan üstün olduğunu ima eden benzeri subjektif ifadelere yer verecek şekilde veya benzeri yollarla
yatırımcıların yanıltılmasına yol açacak nitelikte olamaz.
Fon unvanında fonun vade yapısına yer verilmesi halinde aşağıda “Fon Portföyüne Dahil
Edilecek Varlıkların Vade Yapısına İlişkin Sınırlamalar” başlıklı bölümün birinci paragrafında yer alan
esaslara uyulur.
Kurul tarafından uygun görülen bir endeks kapsamındaki varlıkların tümünden ya da örnekleme
yoluyla seçilen bir kısmından oluşan fonların unvanlarında “Endeks” ibaresine yer verilmesi zorunludur.
Koruma amaçlı ve garantili fonlara ilişkin olarak aşağıda yer alan esaslara uyulur.
Ayrıca;
1) Koruma amaçlı ve garantili şemsiye fonların unvanlarında koruma amaçlı veya garantili fon
ibarelerinin bulunması yeterli olup, garantinin veya korumanın başlangıç yatırımına oranına ya da
garantili fonlarda garantör tarafından sağlanan garanti kapsamındaki getiri oranına şemsiye fona bağlı
fonların unvanları ile fon izahnamesi ve yatırımcı bilgi formlarında yer verilir.
2) Özel sektör tarafından ihraç edilen kira sertifikalarına ve borçlanma araçlarına yatırım yapan
garantili ve koruma amaçlı fonların unvanlarında söz konusu sermaye piyasası araçlarına yapılan
yatırımı belirtir bir ifadeye yer verilir.
Yabancı para ve sermaye piyasası araçlarına toplam değerinin en az %80’i oranında yatırım
yapan fonların unvanlarında “Yabancı” ibaresine yer verilmesi zorunludur. Unvanlarında bu ibareye yer
vermeyen hisse senedi ve borçlanma araçları fonlarında, fon toplam değerinin en fazla %20’si oranında
yabancı para ve sermaye piyasası araçları fon portföyüne dahil edilebilir.
Kurul’un finansal raporlama standartlarına ilişkin düzenlemeleri kapsamındaki iştiraklerin para
ve sermaye piyasası araçlarından oluşan fonların unvanlarında “İştirak” ibaresine yer verilmesi
zorunludur.
Ayrıca yatırım fonlarının unvanı aşağıda yer alan esaslar çerçevesinde belirlenir:
a)
i) Fon unvanında, asgari olarak, Tebliğ ve Yatırım Fonları Rehberi uyarınca unvanda yer alması
zorunlu olan ibareler, fonun bağlı olduğu şemsiye fonun türünü gösterir ibare ve Kurucunun unvanı17
yer alır.
ii) Kıymetli madenler şemsiye fonuna bağlı fonlara ilişkin olarak; fon toplam değerinin en az
%80’inin devamlı olarak belirli bir kıymetli madene yatırılması halinde anılan fonların unvanında fon
türüne ilişkin ibareye yer yerilmez.
b) (a) bendinde belirlenen asgari ibarelere ilave olarak, en fazla bir ibareye daha fon unvanında
17Kurucu unvanında “X Portföy Yönetimi A.Ş” yerine, “X PYŞ” veya “X Portföy” ifadesinin kullanılması mümkündür.
109
yer verilebilir. Yatırımcıların daha doğru bir şekilde bilgilendirilmelerini teminen Kurulca uygun
görülmesi kaydıyla bu şarta istisna getirilebilir. Ancak hiçbir surette unvanda “gelecek, performans,
getiri, küresel, odak, global” gibi yatırım stratejisini yansıtmayan subjektif ifadelere yer verilemez.
c) Fon toplam değerinin en az %80’inin devamlı olarak belirli bir varlık grubuna, sektöre,
coğrafi bölgelere vb. yatırılması halinde söz konusu durum fon unvanına yansıtılmalıdır. (b) bendi
kapsamında bu durumu yansıtmak üzere yalnızca bir ibare kullanılabilir.
(a), (b) ve (c) bentlerinde yer alan ilkeler çerçevesinde belirlenebilecek fon unvanlarına ilişkin
örnekler aşağıda yer almaktadır:
Örnek 1: Fon toplam değerinin en az %80’inin devamlı olarak gümüşe yatırılması halinde fon
unvanında “Kıymetli Madenler” ibaresine yer verilmeksizin unvan “Gümüş Fonu” olarak belirlenir.
Örnek 2: Fon toplam değerinin en az %80’inin devamlı olarak özel sektör tarafından ihraç
edilmiş kira sertifikalarına yatırılması halinde fon unvanı “Özel Sektör Kira Sertifikaları Katılım Fonu”
olarak belirlenir.
Örnek 3: Fon toplam değerinin en az %80’inin gelişmekte olan ülkelerdeki teknoloji sektöründe
faaliyet gösteren yabancı ortaklık paylarına yatırılması halinde, fon unvanı “Teknoloji Sektörü Yabancı
Hisse Senedi Fonu” veya “Gelişmekte Olan Ülkeler Yabancı Hisse Senedi Fonu” olarak belirlenebilir.
Söz konusu örnekten de anlaşılacağı üzere, Fon Tebliği ve bu Rehber çerçevesinde kullanımı zorunlu
olan “Yabancı” ve “Hisse Senedi Fonu” ibarelerine ek olarak “Teknoloji Sektörü” veya “Gelişmekte
Olan Ülkeler” ibaresinden bir tanesinin seçilmesi gerekir.
d) Fon portföyünün, aynı varlık grubunda yer alan farklı araçlardan oluşması ve devamlı olarak,
her birinin fon toplam değerine oranı asgari %40 olması durumunda (b) bendi uygulanmaksızın fon
unvanında her iki ibareye birden yer verilebilir.
Örnek: Devamlı olarak, fon toplam değerinin en az %40’ının altına ve en az %40’ının gümüşe
yatırılması halinde fon unvanı “Altın ve Gümüş Fonu” olarak belirlenir.
e)
i) Fon Tebliği’nin 23’üncü maddesinin birinci fıkrası çerçevesinde belirli yatırımcılara tahsis
edilmiş fonların unvanında “özel” ibaresine yer verilir ve bu ibare fon unvanında en sonda yer alır.
ii) Belirli kriterler çerçevesinde (işyeri, belirli meslek grupları bazında, sektörel bazda vb.)
katılma payları belirli bir yatırımcı kitlesine tahsis edilmiş olan fonlar, Fon Tebliği’nin 23’üncü
maddesinin birinci fıkrasında düzenlenen “katılma payları önceden belirlenmiş kişi veya kuruluşlara
tahsis edilmiş fonlar” kapsamındadır. Söz konusu fonların unvanlarında fon paylarının satıldığı
yatırımcı kitlesini tanımlayan ibareye de yer verilir.
Örnek 1:Özel Sektör Borçlanma Araçları Doktorlar Özel Fonu
Örnek 2: ABC A.Ş. Çalışanlarına Yönelik Hisse Senedi Özel Fonu
iii) Uluslararası anlaşmalar kapsamında, katılma paylarının belirli ülke vatandaşlarına satışının
kısıtlandığı fonlar özel fon olarak nitelendirilmez ve fonların unvanında “özel” ibaresine yer verilmez.
Bu tür fonların izahnamelerinde söz konusu sınırlamaya ilişkin bir açıklama yapılır.
f) Fon Tebliği’nin 6’ncı maddesinin ikinci fıkrası çerçevesinde hisse senedi yoğun fonların
unvanlarının sonunda “(Hisse Senedi Yoğun Fon)” ibaresine yer verilir.
Örnek: BIST30 Endeksi Hisse Senedi Fonu (Hisse Senedi Yoğun Fon)
g) Fon Tebliği’nde belirlenen esaslar çerçevesinde borçlanma araçları fonlarında vade yapısına
yer verilmek istenmesi durumunda, vade yapısına ilişkin ibare fon unvanında en başta yer alır.
Örnek: Orta Vadeli Özel Sektör Borçlanma Araçları Fonu
h) Koruma amaçlı ve garantili şemsiye fonlara bağlı fonların unvanlarında garantinin veya
korumanın başlangıç yatırımına oranına veya garantili fonlarda garantör tarafından sağlanan garanti
kapsamındaki getiri oranına yer verilir. Özel sektör tarafından ihraç edilen kira sertifikalarına ve
110
borçlanma araçlarına yatırım yapan garantili ve koruma amaçlı fonların unvanlarında söz konusu
sermaye piyasası araçlarına yapılan yatırımı belirtir bir ibareye yer verilir.
Örnek 1: Özel Sektör Kira Sertifikalarına Yatırım Yapan %102 Anapara Koruma Amaçlı Fon
Örnek 2: Özel Sektör Borçlanma Araçlarına Yatırım Yapan %98 Anapara Garantili Fon
i) (b) bendi uyarınca, değişken fonların ve fon sepeti fonlarının unvanlarına, fonun portföy
yönetim stratejisi çerçevesinde, varlık seçimine ve riskin dağılımına yönelik olarak kullanılan
teknik/yöntem/risk değerini yansıtacak bir ibarenin eklenmesi mümkündür.
j) Fon izahnamesinde belirtilmesi ve Kurulca uygun görülmesi koşuluyla, fon unvanına ilaveten,
reklam ve pazarlama faaliyetlerinde yatırımcıları yanlış yönlendirmeyecek şekilde, fonun risk ve getiri
yapısının tam ve doğru bir şekilde anlaşılmasını sağlayacak farklı bir ad kullanılabilir.
k)
i) Fon toplam değerinin en az %80’inin devamlı olarak yerli ve yabancı ihraççıların döviz
cinsinden ihraç edilmiş para ve sermaye piyasası araçlarından oluşması halinde, anılan fonların
unvanında “(Döviz)” ibaresine yer verilir.
Örnek 1: Değişken (Döviz) Fon
Örnek 2: Borçlanma Araçları (Döviz) Fonu
ii) Ancak, unvanında “(Döviz)” ibaresi yer alan fonlar tarafından sadece yabancı ihraççıların
para ve sermaye piyasası araçlarına yapılan yatırım hiçbir zaman fon toplam değerinin %80’i veya daha
fazlası olmayacaktır. Kurucu tarafından %80’lik oranın sadece yabancı ihraççıların para ve sermaye
piyasası araçlarına yapılan yatırım ile sağlanmasının planlanması halinde fonun unvanında “(Döviz)”
yerine “Yabancı” ibaresine yer verilecektir.
l) Portföyünde yabancı para birimi cinsinden varlık ve altın ile diğer kıymetli madenler ve
bunlara dayalı sermaye piyasası araçları bulunmayan yatırım fonlarının unvanında “(TL)” ibaresine yer
verilir.
Şemsiye Fon İçtüzüğü
Şemsiye fon içtüzüğü, katılma payı sahipleri ile kurucu, portföy saklayıcısı ve varsa yönetici
arasında fon portföyünün inançlı mülkiyet esaslarına göre işletilmesini, saklanmasını, vekalet akdi
hükümlerine göre yönetimini ve garantili fonlarda garantiye ilişkin esasları konu alan genel işlem
şartlarını içeren iltihaki bir sözleşmedir.
Şemsiye fonlara ilişkin içtüzük standardı Kurulca belirlenir. Şemsiye fon içtüzüğünde
bulunması gereken asgari unsurlara aşağıda yer verilmekte olup, ayrıca Tebliğ’in 1 numaralı ekinde yer
almaktadır.
Şemsiye fona bağlı her bir fonun katılma payları, şemsiye fon içtüzüğüne dayalı olarak ihraç
edilir.
1) Şemsiye fon içtüzüğünde yer alması gereken asgari unsurlar:
2) Şemsiye fonun unvanı, türü, süresi,
3) Kurucunun, yöneticinin ve portföy saklayıcısının unvanı ve adresleri,
4) Şemsiye fona bağlı fonlara ilişkin genel esaslar (Fon türü çerçevesinde yatırım yapılacak
varlıklar ve portföy yönetim ilkeleri, katılma paylarının alım satımına ilişkin usul ve esaslar, portföyün
yönetimine ve saklanmasına ilişkin esaslar, portföyün değerlemesine ilişkin esaslar, fon malvarlığından
yapılabilecek harcamalara ilişkin esaslar, fon gelir gider farkının katılma payı sahiplerine aktarılmasına
ilişkin esaslar, fona katılma ve fondan ayrılma şartları),
5) Fonun tasfiye şekli,
6) Kurulca belirlenecek diğer unsurlar.
111
Kurucunun Yetki ve Sorumluluğu
Kurucu, fonun katılma payı sahiplerinin haklarını koruyacak şekilde temsili, yönetimi,
yönetiminin denetlenmesi ile faaliyetlerinin içtüzük ve izahname hükümlerine uygun olarak
yürütülmesinden sorumludur. Kurucu fona ait varlıklar üzerinde kendi adına ve fon hesabına mevzuat
ve içtüzüğe uygun olarak tasarrufta bulunmaya ve bundan doğan hakları kullanmaya yetkilidir.
Fonun faaliyetlerinin yürütülmesi esnasında portföy yöneticiliği hizmeti dahil dışarıdan
sağlanan hizmetlerden yararlanılması, kurucunun sorumluluğunu ortadan kaldırmaz.
Şemsiye Fonun Kuruluşu
Borsa yatırım fonları, gayrimenkul yatırım fonları ve girişim sermayesi yatırım fonları dışındaki
yatırım fonlarının şemsiye fon şeklinde kurulması zorunludur.
Kurucu, taslak içtüzük ve Kurulca esasları belirlenen başvuru formu ile Kurulca istenen diğer
bilgi ve belgelerle Kurula başvurur. Şemsiye fonların kuruluş izni alabilmesi için kurucu ile portföy
saklayıcısı arasında yapılan saklama sözleşmesinin kurulacak şemsiye fonu da kapsaması ve içtüzüğün
Kurulca onaylanması gereklidir.
Kuruluş başvurusu kapsamında, içtüzükte yer alan bilgilerin tutarlı, anlaşılabilir ve Kurulca
belirlenen içtüzük standardına göre eksiksiz olması zorunludur.
Kuruluş başvuruları, gerekli belgelerin Kurula eksiksiz olarak sunulmasından itibaren iki ay
içinde Kurul tarafından karara bağlanır.
Kurulca onaylanan içtüzük, Kurul kararının şirket tarafından tebellüğ edildiği tarihi izleyen altı
iş günü içinde kurucunun merkezinin bulunduğu yerin ticaret siciline tescil ettirilir ve TTSG ile KAP’ta
ilan olunur.
Yapılan inceleme neticesinde başvurunun onaylanmaması halinde bu durum gerekçesi
belirtilerek başvuru sahibine bildirilir.
Şemsiye fon kuruluş başvurusu için gerekli bilgi ve belgeler Kurul tarafından belirlenir ve ilan
edilir.
Fon Katılma Paylarının İhracı
Katılma paylarının halka arz edilmesi veya belirli kişi ve/veya kuruluşlara tahsisli ya da nitelikli
yatırımcılara satılması zorunludur.
Her bir fonun katılma payı ihracı için Kurulca belirlenen standartlara uygun olarak izahname ve
yatırımcı bilgi formu düzenlenir ve Kurulca istenen diğer bilgi ve belgelerle birlikte kurucu tarafından
Kurula başvurulur. Şu kadar ki, bir şemsiye fona bağlı olarak oluşturulacak ilk fonun katılma payı ihracı
başvurusunun içtüzüğün tescilinden itibaren en geç üç ay içinde yapılması zorunludur. Bu süre içinde
Kurula başvuru yapılmaması durumunda, içtüzük kurucu tarafından ticaret sicilinden terkin ettirilir.
Buna ilişkin belgeler altı iş günü içinde Kurula gönderilir. Kurulca uygun görülecek makul gerekçelerin
varlığı halinde, bu paragrafta belirtilen üç aylık süre bir defaya mahsus olmak üzere üç ay daha
uzatılabilir.
Katılma paylarının ihraç edilebilmesi için fon izahnamesinin Kurul tarafından onaylanması
gereklidir. İzahnamede bulunması gereken asgari unsurlara aşağıda yer verilmiştir. Şu kadar ki serbest
fonlara ilişkin hükümler saklıdır.
Fon izahnamesinde yer alması gereken asgari unsurlar:
1) Fonun unvanı, türü, süresi,
2) Kurucunun, yöneticinin ve portföy saklayıcısının unvanı ve adresleri,
3) Fonun portföy yöneticileri ve kurucunun yönetim kurulu üyelerine ilişkin bilgi,
4) Fonun yatırım stratejisi, amacı, yatırım sınırlamaları ve risklerine ilişkin esaslar,
112
5) Dışarıdan alınan hizmetlere ilişkin bilgi,
6) Katılma paylarının alım satımına ilişkin usul ve esaslar,
7) Portföyün yönetimine ve saklanmasına ilişkin esaslar,
8) Portföyün değerlemesine ilişkin esaslar,
9) Fon malvarlığından yapılabilecek harcamalara ilişkin esaslar,
10) Fon gelir gider farkının katılma payı sahiplerine aktarılmasına ilişkin esaslar,
11) Fona katılma ve fondan ayrılma şartları,
12) Fonun tasfiye şekli,
13) Şemsiye fon içtüzüğü ve finansal raporların nereden temin edilebileceği,
14) Fonun denetimini yapacak kuruluşa ilişkin açıklama,
15) Kurulca belirlenecek diğer unsurlar.
İzahnamenin onaylanması aşamasında aşağıda yer alan esaslar uygulanır.
1) İzahname Kurula sunulan bilgi ve belgeler çerçevesinde 20 iş günü içinde incelenir;
izahnamede yer alan bilgilerin tutarlı, anlaşılabilir ve Kurulca belirlenen izahname standardına göre
eksiksiz olduğunun tespiti halinde onaylanır ve keyfiyet ilgililere bildirilir.
2) Sunulan bilgi ve belgelerin eksik olması veya ek bilgi ve belgeye ihtiyaç duyulması halinde,
başvuru tarihinden itibaren 10 iş günü içinde başvuru sahibi bilgilendirilir. Eksik bilgi ve belgelerin
Kurulca belirlenecek süre içinde tamamlanması gereklidir. Bu takdirde, paragrafın (a) bendinde
öngörülen 20 iş günlük süre, eksik bilgi ve belgelerin Kurula sunulduğu tarihten itibaren işlemeye başlar.
(a) bendi kapsamında yapılan inceleme neticesinde izahnamenin onaylanmaması halinde bu durum
gerekçesi belirtilerek başvuru sahibine bildirilir.
İzahnamenin onaylanması, bu belgede yer alan bilgilerin doğru olduğunun Kurulca tekeffülü
anlamına gelmeyeceği gibi, ilgili fon katılma paylarına ilişkin bir tavsiye olarak da kabul edilemez.
İzahname ve yatırımcı bilgi formu, izin yazısının şirket tarafından tebellüğ edildiği tarihi izleyen
10 iş günü içinde KAP’ta ve kurucunun resmi internet sitesinde yayımlanır, ayrıca ticaret siciline tescil
ve TTSG’de ilan edilmez. Ancak, izahnamenin nerede yayımlandığı hususu ticaret siciline tescil ettirilir
ve TTSG’de ilan olunur. Yatırımcı bilgi formunda söz konusu tescil tarihi belirtilir.
Katılma payları, yatırımcı bilgi formunun KAP’ta yayımını takiben, bu formdaki esaslar
çerçevesinde ve formda belirtilen satış başlangıç tarihinden itibaren, formda belirtilen dağıtım kanalları
aracılığıyla yatırımcılara sunulur.
Katılma payları karşılığı yatırımcılardan toplanan para ve diğer varlıkların, takip eden iş günü
izahnamede belirlenen varlıklara ve işlemlere yatırılması zorunludur. Garantili ve koruma amaçlı
fonlarda talep toplanması halinde, birinci cümlede belirtilen süre iki iş günü olarak uygulanır ve söz
konusu sürenin hesaplanmasında talep toplamanın sona erdiği gün esas alınır.
Yatırımcı Bilgi Formu
Yatırımcı bilgi formu; fonun yapısını, yatırım stratejisini ve risklerini gösteren özet formdur.
Yatırımcı bilgi formu, yatırımcıların fonun yapısını, yatırım stratejisini ve risklerini makul ölçüde
anlayabilmeleri ve bilgiye dayalı olarak yatırım kararları alabilmeleri amacıyla hazırlanır. Bu form,
asgari unsurları ve standardı Kurul tarafından belirlenen ve yatırım kararının alınmasında etkili
olabilecek nitelikteki temel bilgileri içerir. Kurucu, bu formun içtüzük ve izahname ile tutarlılığından,
içeriğinin doğruluğundan, güncelliğinin sağlanmasından ve bu formda yer alan yanlış, yanıltıcı veya
eksik bilgilerden kaynaklanan zararlardan sorumludur. Serbest şemsiye fona bağlı olarak ihraç edilecek
fonların yatırımcı bilgi formu düzenlemesi ihtiyaridir. Ancak, katılma payları TEFAS’ta işlem görecek
serbest fonların izahnamesinde bu yönde hüküm bulunması ve bu fonlar için yatırımcı bilgi formu
düzenlenerek KAP’ta ilan edilmesi zorunludur. Ayrıca, TEFAS’ta işlem gören serbest fonlar tarafından
113
aylık dönemler itibariyle portföy dağılım raporu düzenlenir ve ilgili ayı takip eden altı iş günü içinde
KAP’ta ilan edilir.Yatırımcı bilgi formunun, fonun temel nitelikleri ile ilgili asgari olarak aşağıdaki
bilgileri içermesi zorunludur:
1) Fonu tanıtıcı bilgi,
2) Yatırım amaçlarının ve yatırım politikasının kısa tanımı ile portföy dağılımı,
3) Fonun varsa geçmiş performansı veya fon türüne bağlı olarak performans senaryo analizleri,
4) Fonun yönetim ücreti, komisyon ve diğer giderleri ile toplam gider oranı,
5) Fonun maruz kaldığı risklerle ilgili uygun açıklamaları ve uyarıları içeren risk ve getiri
profili,
6) Katılma paylarının alım satım esasları.
Formda, yatırımcıların içtüzük, izahname, finansal raporlar ile diğer ek bilgileri nereden ve ne
şekilde elde edebilecekleri belirtilir.
Form kısa, öz ve anlaşılır bir şekilde azami iki sayfa ve 12 punto olarak hazırlanır. Formda yer
verilen bilgiler açık, yeterli, içtüzük ve izahname ile tutarlı olmalı ve yatırımcıyı yanıltıcı nitelikte
olmamalıdır.
Bilgilendirme Dokümanlarında Yapılacak Değişiklikler
a) İçtüzük Değişiklikleri
İçtüzük değişiklikleri, kuruluş başvurusu kapsamında, içtüzükte yer alan bilgilerin tutarlı,
anlaşılabilir ve Kurulca belirlenen içtüzük standardına göre eksiksiz olması hususlarına göre
değerlendirilerek onaylanır. Yapılan inceleme neticesinde başvuruların onaylanmaması halinde bu
durum gerekçesi belirtilerek başvuru sahibine bildirilir ve değişiklikler tescil ve ilan edilir.
Yatırımcıların yatırım yapma kararını etkileyebilecek ve önceden bilgi sahibi olunmasını
gerektirecek nitelikte ise, bir duyuru metni ile izin yazısının şirket tarafından tebellüğ edildiği tarihi
izleyen iş günü ayrıca KAP’ta ve kurucunun resmi internet sitesinde ilan edilir ve yeni hususların
yürürlüğe giriş tarihi 10 iş gününden az olmamak üzere duyuru metninde belirtilir.
b) İzahname Değişiklikleri
Yatırımcıların yatırım yapma kararını etkileyebilecek ve önceden bilgi sahibi olunmasını
gerektirecek nitelikte olması halinde Kurul tarafından fon katılma paylarının ihracına ilişkin izahname
düzenlemeleri kapsamında incelenerek onaylanır ve ilan edilir. İzahname değişikliklerine ilişkin olarak
düzenlenen duyuru metni izin yazısının şirket tarafından tebellüğ edildiği tarihi izleyen iş günü KAP’ta
ve kurucunun resmi internet sitesinde ilan edilir. Yeni hususların yürürlüğe giriş tarihi 10 iş gününden
az olmamak üzere duyuru metninde belirtilir.
Yatırımcı bilgi formunda yapılacak değişiklikler için Kurul onayı aranmaz. Ancak,
değişikliklerin altı iş günü önce Kurula bildirilmesi, içtüzük ile izahnameye uygun olması ve değişikliği
takip eden iş günü KAP’ta ve kurucunun resmi internet sitesinde ilan edilmesi zorunludur.
Bilgilendirme dokümanlarında yapılan açıklamalarda, Kurul onayının Kurul veya kamunun
tekeffülü olarak yorumlanmasına yol açacak açık veya dolaylı bir ifade kullanılamaz.
Katılma Paylarının Değeri
Katılma payı; yatırımcının sahip olduğu hakları taşıyan ve fona katılımını gösteren, kayden
izlenen sermaye piyasası aracını ifade eder. Katılma paylarının itibari değeri yoktur.
Fon birim pay değeri, fon toplam değerinin katılma paylarının sayısına bölünmesiyle elde edilir.
Fon birim pay değeri, katılma paylarının alım satımına esas teşkil eden fiyattır.
Fonların birim pay değerinin günlük olarak hesaplanması ve ilan edilmesi esastır. Bilgilendirme
dokümanlarında hüküm bulunmak kaydı ile aynı gün içinde iki fiyat açıklanabilir. Kurul katılma payı
114
fiyatının günlük olarak hesaplanmasına ve açıklanmasına Tebliğ’de belirtilen haller dışında da istisna
getirebilir.
Para piyasası fonları ile kısa vadeli borçlanma araçları fonları dışındaki fonlarda, katılma payı
alım satım emirleri, emrin verilmesini takip eden ilk hesaplamada bulunacak pay fiyatı üzerinden yerine
getirilir. Para piyasası fonları ve kısa vadeli borçlanma araçları fonlarında ise, alım satım emirleri en son
ilan edilen birim pay fiyatı üzerinden gerçekleştirilir. Bununla birlikte, bilgilendirme dokümanlarında
belirtilmek koşuluyla, para piyasası fonları ve kısa vadeli borçlanma araçları fonlarında katılma payı
alım işlemi ve satım işlemi farklı birim pay fiyatı üzerinden gerçekleştirilebilir.
Bilgilendirme dokümanlarında belirlenen esaslara göre hesaplanan birim pay değeri, katılma
paylarının alım-satım yerlerinde duyurulur.
Savaş, doğal afetler, ekonomik kriz, iletişim sistemlerinin çökmesi, portföydeki varlıkların ilgili
olduğu pazarın, piyasanın, platformun kapanması, bilgisayar sistemlerinde meydana gelebilecek
arızalar, şirketin mali durumunu etkileyebilecek önemli bir bilginin ortaya çıkması gibi olağanüstü
durumların meydana gelmesi halinde, Kurulca uygun görülmesi halinde, katılma paylarının birim pay
değerleri hesaplanmayabilir ve katılma paylarının alım satımı durdurulabilir.
Fon katılma payı sahiplerine temettü dağıtılması mümkündür.
Katılma Paylarının Alımı-Satımı
Katılma payı alımı, birim pay değerinin tam olarak nakden teslim edilerek ödenmesi; katılma
payı satımı, yatırımcıların paylarının bilgilendirme dokümanlarında belirlenen esaslara göre fona iade
edilmek suretiyle paraya çevrilmesi şartıyla gerçekleştirilebilir. Fon toplam değerinin en az %80’i
oranında altına yatırım yapan fonlarda, katılma payı alım satımında Kurul’un onayı alınmak kaydıyla
altın da kullanılabilir.
Katılma paylarının günlük olarak alım satımı esastır. Fon türü ve niteliği dikkate alınarak
katılma paylarının günlük olarak alım satımına Kurulca istisna getirilebilir. İzahnamede ve yatırımcı
bilgi formunda şartları belirlenmiş olmak koşuluyla katılma paylarının yatırımcılar tarafından alım ve
satımlarında giriş-çıkış komisyonu uygulanabilir. Ancak, kurucu, yönetici ve yönetim veya sermaye
bakımından bunlarla doğrudan ya da dolaylı olarak ilişkili olanlar tarafından kurulan veya yönetilen
fonların katılma paylarının fon portföyüne dahil edilmesi halinde bu fonlara giriş ya da çıkış komisyonu
ödenemez. Elde edilecek komisyon tutarı fon, kurucu, yönetici, katılma paylarının alım satımını yapan
kuruluşlar veya portföy saklayıcısı arasında paylaştırılabilir. Bu kapsamda uygulanan komisyonlar
bilgilendirme dokümanlarının yanı sıra kurucunun resmi internet sitesinde ve KAP’ta ilan edilir. Yapılan
açıklamada komisyonların hangi şartlar dahilinde yatırımcılardan tahsil edileceği bilgisine ayrıntılı
olarak yer verilmelidir.
İzahnamede hüküm bulunması ve Borsanın uygun görmesi şartı ile katılma payları Borsada
işlem görebilir.
Katılma paylarının alım satımı Kurul’un aracılık ve portföy yöneticiliği hizmetine ilişkin
düzenlemeleri çerçevesinde gerçekleştirilir.
Borsada işlem görmeyen katılma paylarının, borsa dışında alım satımı bilgilendirme
dokümanlarında hüküm bulunması kaydıyla mümkündür. Bu durumda kurucu dışında alım satımı
gerçekleştirebilecek kuruluşların KAP’ta ilan edilmesi zorunludur.
Kurucu ve/veya yönetici tarafından katılma paylarının fon adına alım satımı esastır. Kurucu,
fonun katılma paylarını kendi portföyüne dahil edebilir ve katılma paylarının satışına başlanmadan önce
kurucu ve/veya yönetici tarafından fona avans tahsis edilebilir.
Kurul, katılma paylarının alım satımının borsalar ve/veya takas kurumları nezdinde kurulmuş
Kurulca uygun görülen merkezi bir fon dağıtım platformu aracılığıyla da gerçekleştirilebilmesini
teminen, Kurulca uygun görülen tüm fonların bu platforma dahil edilmesine ve yatırım kuruluşları ve
portföy yönetim şirketleri tarafından bu platformda işlem gören katılma paylarının alım satımına aracılık
yapılmasına ilişkin düzenlemeler yapabilir.
115
Katılma payı alım satımı, fon toplam değerinin en az %80’i oranında yabancı para ve sermaye
piyasası araçlarına yatırım yapan fonlar ile unvanında “Döviz” ibaresi yer alan fonlarda, Türkiye
Cumhuriyet Merkez Bankası (TCMB) ve Hazine ve Maliye Bakanlığı’nın görüşü alınarak, Kurul’un
onayı alınmak kaydıyla, TCMB tarafından günlük alım satım kurları ilan edilen yabancı para birimleri
üzerinden gerçekleştirilebilir.
Pay Gruplarının Oluşturulması
Fondan alınan yönetim ücreti, portföy yönetim ücreti ve pazarlama satış dağıtım ücreti şeklinde
bölünerek ve/veya fona giriş-çıkış komisyonu uygulanmak suretiyle aynı fon çatısı altında farklı pay
grupları oluşturulabilir. Bu ücretler ve komisyonlar fon, kurucu, yönetici, katılma payı alım satımını
yapan kuruluşlar ve portföy saklayıcısı arasında paylaştırılabilir.
Pay grupları oluşturan fonların kamuyu aydınlatmalarına ilişkin esas ve standartlar Kurulca
belirlenir.
Fon Portföyüne Alınacak Varlıklar ve İhraççılarına İlişkin Sınırlamalar
1) a) Fonun toplam değerinin %10’undan fazlası bir ihraççının para ve sermaye piyasası
araçlarına ve bu araçlara dayalı türev araçlara yatırılamaz. Bu oranın hesaplanmasında ipotek ve varlık
teminatlı menkul kıymetler dikkate alınmaz ve bu varlıklara yapılacak yatırımlar için birinci cümlede
belirtilen oran %25 olarak uygulanır; aşağıda yer alan (b) bendindeki sınırlama ise uygulanmaz.
b) Fon toplam değerinin %5’inden fazla yatırım yapılan ihraççıların para ve sermaye piyasası
araçlarının toplam değeri fon toplam değerinin %40’ını aşamaz.
c) Fon toplam değerinin %20’sinden fazlası Kurul’un finansal raporlama standartlarına ilişkin
düzenlemeleri kapsamında, aynı grubun para ve sermaye piyasası araçlarına yatırılamaz.
ç) Fon portföyüne bir ihraççının borçlanma araçlarının tedavülde olan ihraç miktarının
%10’undan fazlası dahil edilemez. Bu oranın hesaplanmasında ihraççının tüm borçlanma araçlarının,
borçlanma aracının fon portföyüne dahil edildiği tarihteki tedavülde olan ihraç tutarının piyasa değeri
esas alınır.
d) TCMB, Hazine ve Maliye Bakanlığı, ipotek finansmanı kuruluşları ve Türkiye Varlık Fonu
tarafından ihraç edilen para ve sermaye piyasası araçları için birinci bentte sayılan sınırlamalar
uygulanmaz. Ancak, bu bent kapsamında tek bir varlığa yapılan yatırım, fon toplam değerinin %35’ini
aşamaz.
e) Varlık kiralama şirketleri tarafından ihraç edilen sermaye piyasası araçları için, ihraççı olarak
fon kullanıcıları dikkate alınarak, bu fıkranın; (a) bendinde yer alan %10’luk sınırlama %25 olarak
uygulanır, (b) bendinde yer alan sınırlama ise uygulanmaz, (c) bendinde yer alan %20’lik sınırlama ise
%35 olarak uygulanır. Diğer taraftan, 28/3/2002 tarihli ve 4749 sayılı Kamu Finansmanı ve Borç
Yönetiminin Düzenlenmesi Hakkında Kanun çerçevesinde kurulan varlık kiralama şirketleri tarafından
ihraç edilen sermaye piyasası araçları için bu fıkradaki sınırlamalar uygulanmaz.
f) İpotek finansmanı kuruluşlarının kurucusu olduğu; konut finansmanı fonları tarafından ihraç
edilen ipoteğe dayalı menkul kıymetler ve varlık finansmanı fonları tarafından portföylerinde yer alan
tüketici kredilerinden kaynaklanan alacaklar karşılık gösterilmek suretiyle ihraç edilen varlığa dayalı
menkul kıymetler için (a), (b) ve (c) bentlerinde yer alan sınırlamalar uygulanmaz. Ancak bu bent
kapsamında her bir varlığa yapılan yatırım, fon toplam değerinin %35’ini aşamaz.
g) Fon portföyüne dâhil edilecek varlığa veya ipoteğe dayalı menkul kıymetlerin fon portföyüne
dâhil edilme aşamasında ilgili Kurul düzenlemeleri çerçevesinde derecelendirme yapmaya yetkili
derecelendirme kuruluşları tarafından yatırım yapılabilir seviyeye denk gelen derecelendirme notunun
ilk üç kademesinde nota sahip olunması zorunludur. Yatırım yapıldıktan sonraki süreçte ise, ilgili
derecelendirme notunun yatırım yapılabilir seviyenin altına düşmemesi esastır. Söz konusu araçların
derecelendirme notunun yatırım yapılabilir seviyenin altına düşmesi halinde ise yatırımcıların menfaati
de dikkate alınarak söz konusu araçların fon portföyünden çıkarılması için kurucu ve/veya yönetici
tarafından gerekli işlemlerin tesis edilmesi gerekir.
116
2) Fon tek başına hiçbir ihraççının sermayesinin ya da tüm oy haklarının %10’undan fazlasına,
aynı yöneticinin yönetimindeki tek bir kurucuya ait fonlar ise toplu olarak, hiçbir ihraççının
sermayesinin ya da tüm oy haklarının %20’sinden fazlasına sahip olamaz.
3) a) Yöneticinin yönetim hakimiyetine sahip olan,
b) (a) bendinde belirtilen tüzel kişiler ile yönetici yetkililerinin yönetim hakimiyetine sahip
olduğu,
c) Yöneticinin yönetim hakimiyetine sahip olan gerçek kişilerin yönetim hakimiyetine sahip
olduğu
ihraççıların ihraç ettiği para ve sermaye piyasası araçlarının toplam değeri fon toplam değerinin
%20’sini aşamaz.
4) Aracı kuruluş ve ortaklık varantları ile sertifikalara yapılan yatırımların toplamı fon toplam
değerinin %10’unu aşamaz. Tek bir ihraççı tarafından çıkarılan varantlar ile sertifikaların toplamı ise
fon toplam değerinin %5’ini aşamaz.
5) Fon toplam değerinin en fazla %10’u, 12 aydan uzun vadeli olmamak şartıyla, bankalar
nezdinde açılan mevduat/katılma hesaplarında ve mevduat sertifikalarında değerlendirilebilir. Ancak
tek bir bankada değerlendirilebilecek tutar fon toplam değerinin %3’ünü aşamaz. Katılım fonlarında bu
paragrafın birinci cümlesinde belirtilen oran %10’luk oran %25, ikinci cümlesinde belirtilen %3’lük
oran ise %10 olarak uygulanır.
6) Kurucunun Kurul’un finansal raporlama standartlarına ilişkin düzenlemeleri kapsamında yer
alan grup şirketlerinin borsa dışında halka arzına aracılık ettiği ortaklık paylarına, borsada işlem görmesi
şartıyla, ihraç miktarının azami %10’u ve fon toplam değerinin azami %5’i oranında yatırım yapılabilir.
Fon Portföyüne Alınacak Kolektif Yatırım Kuruluşu Paylarına İlişkin
Sınırlamalar
Fon toplam değerinin en fazla %20’si fon katılma paylarına, menkul kıymet yatırım ortaklıkları
paylarına, yabancı borsalarda işlem gören borsa yatırım fonu katılma paylarına ve yabancı yatırım fonu
katılma paylarına yatırılmak suretiyle değerlendirilir. Türkiye’de kurulu borsa yatırım fonlarının
katılma paylarına yapılan yatırım için bu sınırlama uygulanmaz. Ancak tek bir yatırım fonunun, yabancı
borsalarda işlem gören borsa yatırım fonunun ve yabancı yatırım fonunun katılma paylarına yapılan
yatırım tutarı fon toplam değerinin %10’unu, Türkiye’de kurulu tek bir borsa yatırım fonunun katılma
paylarına yapılan yatırım tutarı ise fon toplam değerinin %20’sini aşamaz.Fon portföyüne, katılma payı
satışına ilişkin izahnamesi Kurulca onaylanan fonların katılma paylarının dahil edilmesi esastır. Şu
kadar ki, yabancı borsalarda işlem gören borsa yatırım fonlarının katılma payları için bu bölümün birinci
paragrafında yer alan sınırlama dahilinde kalmak kaydıyla söz konusu şart aranmaz.
“1.2.3.15. Fon Portföyüne Alınacak Varlıklar ve İhraççılarına İlişkin Sınırlamalar” başlıklı
bölümün 1/a ve 1/b maddeleri uyarınca yapılacak ihraççı sınırı kontrolünde, fonların portföylerinde yer
alan yatırım fonu/borsa yatırım fonu katılma payları dikkate alınmaz.
Fon Portföyündeki Varlıkların Borsada İşlem Görme Esasları
1) Fon portföyüne borsada işlem gören varlıkların alınması ve bu varlıkların alım satımlarının
borsa kanalıyla yapılması zorunludur. İlk ihraçlarda ise borsada işlem görmesi uygun görülen sermaye
piyasası araçları fon portföyüne dahil edilebilir.
2) Fon portföyüne dahil edilen katılma payları için (a) bendinde yer alan şartlar aranmaz.
3) Fon adına katılma paylarının alım satımı nedeniyle, BİAŞ’ın ilgili piyasasından aynı gün
valörü ile aynı gün valörlü işlem saatleri dışında fon portföyüne alım veya fon portföyünden satım
zorunluluğu bulunuyorsa, BİAŞ tarafından belirlenen işlem kurallarına uyulması şarttır.
Kamu ve özel sektör dış borçlanma araçlarının, borsa dışında yapılacak işlemler ile fon
portföyüne dahil edilmesi veya fon portföyünden çıkarılması mümkündür.
117
Borsa Dışında Taraf Olunan Sözleşmelere İlişkin Sınırlamalar
Kurucunun fon adına ve hesabına borsa dışında taraf olduğu sözleşmelerin;
1) Fonların yatırım stratejisine uygun olması,
2) Karşı taraflarının “yatırım yapılabilir seviyeye denk gelen derecelendirme notuna sahip”
sahip olması,
3) Herhangi bir ilişkiden etkilenmeyecek şekilde objektif koşullarda yapılması ve adil bir
fiyat içermesi,
4) Fonun fiyat açıklama dönemlerinde gerçeğe uygun değeri üzerinden nakde
dönüştürülebilir olması
zorunludur.
Borsa dışı sözleşmelerin (c) bendinde yer alan ilkelere uygunluğunun temini için uygulanacak
güvenilir yöntemler ve sözleşmelerle ilgili genel ilkeler içtüzük ile izahnamelerde belirlenir ve KAP’ta
açıklanır.
Fon Portföyüne Dahil Edilecek Varlıkların Vade Yapısına İlişkin Sınırlamalar
Borçlanma araçları fonlarının unvanlarında vade yapısına yer verilmek istenmesi durumunda,
fon portföyünün aylık ağırlıklı ortalama vadesinin;
1) 25-90 gün olması halinde “kısa vadeli”,
2) 91-730 gün olması halinde “orta vadeli”,
3) 730 günden fazla olması halinde “uzun vadeli”
ifadelerine fon unvanlarında yer verilir.
Para piyasası fonları ile kısa vadeli borçlanma araçları fonlarında vadeye kalan gün sayısı
hesaplanamayan varlıklar fon portföyüne dahil edilemez.
Orta vadeli ve uzun vadeli borçlanma araçları fonlarında fon portföyüne en fazla fon toplam
değerinin %20’si oranında vadeye kalan gün sayısı hesaplanamayan varlıklar dahil edilebilir.
Portföyün ağırlıklı ortalama vadesi, sermaye piyasası araçlarının vadeleri ayrı ayrı dikkate
alınarak hesaplanır. Orta vadeli ve uzun vadeli borçlanma araçları fonlarında vadeye kalan gün sayısı
hesaplanamayan varlıklar bu hesaplamada dikkate alınmaz.
Fon Tebliği’nin 6’ncı ve 20’nci maddeleri çerçevesinde yapılacak ağırlıklı ortalama vade
hesaplamalarında, aşağıda yer verilen sermaye piyasası araçlarının vadesi şu şekilde hesaplanır.
Varlık Türü Vade
İskontolu sermaye piyasası araçları İtfa tarihine kalan süre
Sabit kupon oranlı sermaye piyasası araçları Anaparanın ve kalan kupon ödemelerinin
zaman ağırlıklı tahsil süresi (Macaulay
Duration)
Oranı piyasa faiz oranlarına endeksli kupon
ödemeleri olan semaye piyasası araçları
İlk/bir sonraki kupon ödemesine kalan süre
Tüketici fiyatlarına endeksli sermaye piyasası
araçları
Anaparanın itfa tarihine kalan süre
Fonun Kredi İşlemleri ile Repo ve Ters Repo İşlemlerine İlişkin Sınırlamalar
Fon portföylerinde yer alan repo işlemine konu olabilecek varlıkların rayiç değerinin %10’una
kadar borsada veya borsa dışında repo yapılabilir, fon toplam değerinin %10’unu geçmemek üzere fon
hesabına kredi alınabilir ve/veya borçlanma amacıyla Takasbank Para Piyasası ve yurtiçi organize para
piyasası işlemleri yapılabilir. Kredi alınması halinde kredinin tutarı, faizi, alındığı tarih ve kredi alınan
118
kuruluş ile geri ödeneceği tarih KAP’ta açıklanır ve Kurula bildirilir.
Ters repo sözleşmelerine ilişkin olarak;
1) Fon portföyüne borsada veya borsa dışında ters repo sözleşmelerinin dahil edilmesi
mümkündür.
2) Borsa dışında taraf olunan ters repo sözleşmelerine, fon toplam değerinin en fazla %10’una
kadar yatırım yapılabilir.
Fonun Ödünç İşlemlerine İlişkin Sınırlamalar
Fonlar, Kurul’un ilgili düzenlemeleri çerçevesinde yapılacak bir sözleşme ile herhangi bir anda
portföylerindeki sermaye piyasası araçlarının piyasa değerinin en fazla %50’si tutarındaki sermaye
piyasası araçlarını ödünç verebilir.
Fonun taraf olduğu sermaye piyasası aracı ödünç verme sözleşmelerine, sözleşmenin fon lehine
tek taraflı olarak feshedilebileceğine ilişkin bir hükmün konulması zorunludur.
Fon Tebliği’nin 22’nci maddesi çerçevesinde yapılan ödünç işlemlerinde;
1) Fon portföyünde yer alan sermaye piyasası araçlarının ödünç verilmesi halinde, ödünç verilen
sermaye piyasası araçlarının en az %100’ü karşılığında Kurulun ilgili düzenlemelerinde özkaynak
olarak kabul edilen varlıkların fon adına Takasbank’ta bloke edilmesi, özkaynağın değerlemesine ve
tamamlanmasına ilişkin olarak Kurulun ilgili düzenlemelerine uyulması,
2) Fon portföyünde yer alan kıymetli madenlerin ödünç verilmesi halinde ödünç işlemleri ile
kıymetli maden ödünç sertifikası alım-satım işlemlerinin ilgili piyasadaki işlem esasları çerçevesinde
yapılması,
3) Ödünç verilen sermaye piyasası aracının ve kıymetli madenin günlük olarak Finansal
Raporlama Tebliği’nde yer alan değerleme esasları çerçevesinde değerlenerek fonun portföy değerine
dahil edilmesi,
4) Ödünç işlemi nedeniyle alınan komisyonun günlük olarak gelir kaydedilmesi
gerekir.
Sermaye piyasası araçlarının Takasbank ÖPSP ya da BİAŞ dışında ödünç verilmesi halinde ise
yukarıda belirtilen esaslara ilave olarak;
a) Ödünç işlemi nedeniyle alınan teminatların, yukarıdaki (d) bendi saklı kalmak kaydıyla,
portföye dahil edilmeden ve değerlemeye tabi tutulmadan nazım hesaplarda izlenmesi,
b) İşleme ilişkin olarak portföy saklayıcısına gerekli bildirimlerin yapılması,
c) Nakit teminat kabul edilmesi halinde,
i. Ödünç işlemi nedeniyle alınan nakit teminatın ödünç veren veya alan adına nemalandırılması
mümkün olup bu hususun taraflar arasında kararlaştırılması,
ii. Nakit teminat ödünç veren adına nemalandırılacaksa BİAŞ Repo Ters Repo Pazarında veya
Takasbank Para Piyasasında nemalandırılması, nemalandırma amacıyla yapılan işlemlerin fon koduyla
yapılarak portföye dahil edilmesi, teminat olarak alınan nakit tutarının ise değerlenmeden diğer borçlar
kalemine kaydedilmesi (Örneğin ödünç veren ABC fonu nakit teminat olarak 100.000 TL almış ve bu
tutarı kendi adına nemalandırmıştır. Bu durumda 100.000 TL’nin değerlenmiş tutarının portföy değeri
tablosunda yer alması, alınan nakit teminatın ise değerlemeye tabi tutulmadan 100.000 TL olarak diğer
borçlar kaleminde izlenmesi gerekir.)
gereklidir.
Fon, Kurul düzenlemeleri uyarınca yapılacak bir sözleşme çerçevesinde portföyündeki kıymetli
madenlerin piyasa değerlerinin en fazla %75’i tutarındaki kıymetli madenleri Türkiye’de kurulu
borsalarda ödünç verebilir. Ayrıca, piyasada gerçekleşen ödünç işlemleri karşılığında ödünç alacaklarını
temsil etmek üzere çıkarılan sertifikalar aynı oranda portföye alınabilir. Kıymetli maden ödünç işlemleri
ile kıymetli maden ödünç sertifikası alım-satım işlemleri ilgili piyasadaki işlem esasları ile teminat
sistemi çerçevesinde yapılır.
119
Ödünç alma işlemleri sadece serbest fonlar tarafından aşağıda yer alan esaslar çerçevesinde
gerçekleştirilebilir.
Ödünç alma işleminin Takasbank ÖPSP kanalı ile gerçekleştirilmesi halinde;
a) Ödünç alınan sermaye piyasası araçlarının Finansal Raporlama Tebliği’nde yer alan
değerleme ilkeleri çerçevesinde değerlenerek “diğer borçlar” kaleminde izlenmesi ve portföyden
çıkarılana kadar portföy değerine dahil edilmesi,
b) Ödünç işlemine karşılık verilen nakit dışı teminatların portföyden çıkarılmamış gibi Finansal
Raporlama Tebliği’nde yer alan değerleme esasları çerçevesinde değerlenerek portföy değerine dahil
edilmesi,
c) Ödünç işlemine karşılık verilen nakit teminatın “diğer alacaklar” kaleminde izlenmeye
devam edilmesi
gerekir.
Ödünç alma işleminin Takasbank ÖPSP dışında gerçekleştirilmesi halinde ise, yukarıdaki
hususlara ilave olarak;
1) İşleme ilişkin olarak portföy saklayıcısına gerekli bildirimlerin yapılması,
2) Ödünç işleminden ötürü ödenen komisyonun günlük olarak gider kaydedilmesi,
3) Ödünç işlemi nedeniyle verilen nakit teminatın ödünç veren veya ödünç alan (fon) adına
nemalandırılması mümkün olup, bu hususun taraflar arasında kararlaştırılması,
4) Nakit teminat, fon adına nemalandırılacaksa nema tutarının “diğer alacaklar” kaleminde
izlenmesi
gerekir.
120
Belirli Yatırımcılara Tahsis Edilmiş Fonlar ile Bir Varlık veya Varlık Grubuna
Yatırım Yapan Fonlara İlişkin Sınırlamalar
Katılma payları önceden belirlenmiş kişi veya kuruluşlara tahsis edilmiş fonlarda;
a) Katılma payı yatırımcısı olarak tanımlanmış şirketlerin ihraç ettikleri para ve sermaye
piyasası araçlarının toplam değeri, tek bir şirket için azami %5 olmak üzere, fon toplam değerinin
%25’ini aşamaz.
b) İçtüzük ve izahname değişikliklerine ilişkin duyuruların KAP’ta ilan edilmesi hükmü
uygulanmaz.
Unvanında “Endeks” ibaresi yer alan fonlarda, yönetici fonu, fonun getirisi baz alınan endeksin
getirisinden önemli ölçüde sapmayacak şekilde yönetmekle yükümlüdür. Bu fonlarda, bu belgenin 1
numaralı eki ve ayrıca Tebliğ’in 3 numaralı ekinde yer alan formüle uygun olarak yapılan hesaplama
çerçevesinde, baz alınan endeksin değeri ile fonun birim pay değeri arasındaki korelasyon katsayısı en
az %90 olmalıdır. Aksi bir durumun varlığının tespiti halinde Kurul tarafından, söz konusu fonun
tasfiyesi veya başka bir fona dönüşümü istenebilir. Her ayın sonuncu gününde son üç aylık dönemler
itibariyle hesaplanan korelasyon katsayısının, belirtilen oranın altına düşmesi halinde, kurucu bu
durumu, alınacak tedbirlere ilişkin olarak alınacak yönetim kurulu kararı ile birlikte, izleyen ayın ilk altı
iş günü içinde Kurula bildirmekle yükümlüdür. Kurul, bu hükmün uygulanmasında, “Bilgi Verme
Yükümlülüğü” başlıklı bölümün üçüncü paragrafında sayılan olağanüstü olayların gerçekleştiği
dönemleri dikkate almayabilir.
Unvanında “Endeks” ibaresi yer alan fonlarda, “Fon Portföyüne Alınacak Varlıklar ve
İhraççılarına İlişkin Sınırlamalar” başlıklı bölümün birinci ve üçüncü bentlerinde yer alan sınırlamalar
ile aynı bölümün ikinci bendinde yer alan %10’luk sınırlama, söz konusu varlıkların baz alınan endekse
dahil olması halinde uygulanmaz. Aynı bölümün ikinci bendindeki %20’lik sınırlamanın
hesaplanmasında ise, fonların portföyünde yer alan paylar, baz alınan endekse dahil olması kaydıyla
dikkate alınmaz.
Belirli bir sektörde yer alan ihraççıların para ve sermaye piyasası araçlarına yatırım yapan
fonlarda, “Fon Portföyüne Alınacak Varlıklar ve İhraççılarına İlişkin Sınırlamalar” başlıklı bölümün
1/(a) alt bendinde yer alan %10’luk sınırlama ilgili sektörde faaliyet gösteren ihraççılar için %20 olarak
uygulanır; 1/(b) ve 1/(c) bentlerinde yer alan sınırlamalar ise uygulanmaz.
Fon toplam değerinin en az %80’i oranında yabancı para ve sermaye piyasası araçlarına yatırım
yapan fonlar ile unvanında “Döviz” ibaresi yer alan fonlar tarafından, nakit ihtiyacının karşılanması
amacıyla sözleşmelere konu olabilecek varlıkların ilgili ülkenin merkezi takas ve saklama kuruluşunda
saklanması kaydıyla yurt dışında borsa dışı repo sözleşmelerine taraf olunabilir.
Unvanında “İştirak” ibaresi yer alan fonlarda, “Fon Portföyüne Alınacak Varlıklara İlişkin
Sınırlamalar” başlıklı bölümün 1/(c) bendi ile aynı bölümün üçüncü bendi uygulanmaz.
Diğer Sınırlamalar
a) Fon portföyüne riskten korunma ve/veya yatırım amacıyla fonun türüne ve yatırım stratejisine
uygun olacak şekilde ve Kurulca belirlenecek esaslar çerçevesinde türev araçlar dâhil edilebilir. Bu
durumda, fonun portföy yöneticilerinin tümünün sermaye piyasası faaliyetleri ileri düzey lisans belgesi
ile türev araçlar lisans belgesine sahip olmaları zorunludur.
b) Türev araçlar nedeniyle maruz kalınan açık pozisyon tutarı fon toplam değerini aşamaz.
Para piyasası fonları ve kısa vadeli borçlanma araçları fonları ile özel sektör borçlanma
araçlarına yatırım yapan koruma amaçlı ve garantili fonlarda, fon portföyüne dahil edilen banka
borçlanma araçları dışındaki özel sektör borçlanma araçları ihraççısının “Derecelendirme Notuna İlişkin
Değerlendirme” başlıklı bölümde belirtilen derecelendirme notuna sahip olması zorunludur.
Fon toplam değerinin en fazla %20’si Takasbank Para Piyasası ve yurtiçi organize para piyasası
işlemlerinden oluşur.
Fon, açığa satış ve kredili menkul kıymet işlemi yapamaz.
121
Portföydeki varlıkların değerinin fiyat hareketleri ve temettü dağıtımı gibi yönetici kontrolü
dışında veya yeni pay alma hakları nedeniyle, fonun bilgilendirme dokümanları ile Tebliğ’de belirtilen
sınırların ihlal edilmesi halinde en geç 30 gün içinde söz konusu sınırlara uyumun sağlanması
zorunludur. Belirtilen süre içinde uyumun sağlanmasının imkansız olması veya büyük zarar
doğuracağının belirlenmesi halinde süre Kurul tarafından uzatılabilir. Bu süre sonunda Kurula
başvurmayan veya süre verilmesi Kurulca uygun görülmeyen fonların dönüşümü veya tasfiyesi Kurul
tarafından istenebilir.
Kurul, fon türü bazında fon portföyüne alınacak varlık ve işlemlere ilişkin olarak Tebliğde yer
alan oranlardan farklı asgari ve/veya azami oranlar belirleyebilir.
Fon Türlerine Özel Esaslar
Serbest Fonlar
Serbest fonlar “Fon Portföyüne Alınacak Varlıklar ve İhraççılarına İlişkin Sınırlamalar” ve
“Diğer Sınırlamalar” başlıklı bölümlerinde yer alan portföy ve işlem sınırlamalarına tabi olmaksızın
fonun KAP sayfasında yer alan yatırım stratejileri ve limitleri dahilinde yatırım yapabilirler.
Payları serbest fonların portföylerine alınacak yabancı fonlar için ilgili otoriteden izin alınmış
olma şartı aranır. Bu kapsamda, hangi ülkelerde kurulu fonların portföye alınabileceğine fonun KAP
sayfasında ilan edilen yatırım stratejisinde yer verilir. Kurul serbest fonların portföylerine alınacak
yabancı fon paylarına ilişkin kısıtlamalar getirebilir.
Serbest fonlar için “izahnamede hüküm bulunması ve Borsanın uygun görmesi şartı ile katılma
payları Borsada işlem görebilir” hükmü uygulanmaz.
Serbest fonların katılma paylarının satışını yapacak kuruluşlar, katılma payı satışlarının bu
konuda yeterli bilgi ve deneyime sahip satış personeli tarafından gerçekleştirilmesini temin ederler. Söz
konusu kuruluşlar, satış yapılan yatırımcıların nitelikli yatırımcı vasıflarını haiz olduklarına dair bilgi
ve belgeleri temin etmek ve düzenli olarak tutmakla yükümlüdürler.
Serbest fonun portföy yöneticilerinin tümünün sermaye piyasası faaliyetleri ileri düzey lisans
belgesi ile türev araçlar lisans belgesine ve bu fonlar konusunda gerekli bilgi ve tecrübeye sahip olmaları
gereklidir.
Aşağıda yer verilen “Fon Toplam Giderinin Üst Sınırının Belirlenmesi ve Kamuya Açıklanması”
başlıklı bölüm serbest fonlar için uygulanmaz.
Serbest fonların portföyüne Tebliğ’de Kurulca fon portföyüne alınması uygun görülen vadeli
işlem ve opsiyon sözleşmeleri olarak tanımlanan türev araçların yanı sıra swap sözleşmeleri de dahil
edilebilir. Serbest fonların portföylerinde yer alan vadeli işlem ve opsiyon sözleşmeleri ile swap
sözleşmeleri nedeniyle maruz kalınan risklere ilişkin limitlere fonun KAP sayfasında yer verilir.
Limitlerin aşılması halinde kurucunun yönetim kurulu tarafından limitlere uyumun sağlanması amacıyla
gerekli tedbirler alınır ve fonun KAP sayfasında ilan edilir.
Yatırımcıların yatırım yapma kararını etkileyebilecek ve önceden bilgi sahibi olunmasını
gerektirecek nitelikteki izahname değişikliklerine ilişkin duyurular değişikliklerin yürürlüğe giriş
tarihinden en az 30 gün önce fonun KAP sayfasında ilan edilir.
Serbest fonların pay fiyatlarının en az ayda bir kere hesaplanması ve yatırımcılara bildirilmesi
zorunludur. Birim pay değerinin hesaplanması ve ilan edilmesine ilişkin olarak “fonların birim pay
değerinin günlük olarak hesaplanması ve ilan edilmesi esastır. Bilgilendirme dokümanlarında hüküm
bulunmak kaydı ile aynı gün içinde iki fiyat açıklanabilir. Kurul katılma payı fiyatının günlük olarak
hesaplanmasına ve açıklanmasına Tebliğ’de belirtilen haller dışında da istisna getirebilir” hükmü
uygulanmaz.
Serbest fonların KAP sayfasında ilan edilen katılma payı alım satım esaslarında katılma
paylarının fona iadesi için pay fiyatlarının ilan süresinden daha farklı ve uzun süreler belirlenebilir.
Serbest fonlar fon sepeti fonu şeklinde kurulabilir. Bu durumda “Fon Sepeti Fonları” başlıklı
122
bölümde yer alan hükümler uygulanmaz.
Unvanında "hisse senedi" ibaresi yer alan serbest fonların, Tebliğin 6’ncı maddesinin ikinci
fıkrasında yer alan hükümler uygulanmak kaydıyla, serbest şemsiye fona bağlı hisse senedi yoğun fon
olarak ihraç edilmesi mümkündür.
Serbest fonların izahnamesinde yalnızca;
-Fonun unvanı, türü, süresi,
-Kurucunun, yöneticinin ve portföy saklayıcısının unvanı ve adresleri,
Fon malvarlığından yapılabilecek harcamalara ilişkin esaslar
yer alır. Diğer unsurlara ilişkin bilgiler, karşılaştırma ölçütü veya eşik değerin belirlenme
esasları ile fon yönetim ücreti oranı fonun KAP sayfasında ilan edilir. Kurucu, bu bilgilerin Kurul
düzenlemelerine uyumundan, içtüzük ve izahname ile tutarlılığından, içeriğinin doğruluğundan,
güncelliğinin sağlanmasından ve yanlış, yanıltıcı veya eksik bilgilerden kaynaklanan zararlardan
sorumludur. 01.03.2024 itibarıyla izahnamesi onaylanmış serbest fonların bu maddeye uyum sağlaması
ihtiyaridir.
Tebliğ’in diğer madde hükümlerinde fon izahnamesinde yer verilmesi öngörülen bilgilerin
serbest fonlar tarafından fonun KAP sayfasında ilan edilmesi yeterlidir.
Fonun yatırım stratejisi, karşılaştırma ölçütü veya eşik değer, yatırım amacı, yatırım
sınırlamaları, riskleri, katılma paylarının alım satımı, fona katılma ve fondan ayrılma şartları ile fon
yönetim ücreti oranı ve risk limitlerinin artırılmasına ilişkin olarak KAP’ta ilan edilen bilgilerde
değişiklik yapılabilmesi için yapılacak değişikliklere ilişkin duyurunun, değişikliğin yürürlüğe giriş
tarihinden en az 30 gün önce fonun KAP sayfasında ilan edilmesi zorunludur. Şu kadar ki karşılaştırma
ölçütü veya eşik değer, fon dönüşümleri haricinde sadece izleyen hesap döneminin başından itibaren
geçerli olmak üzere değiştirilebilir.
Fon Sepeti Fonları
Fon sepeti fonlarında aşağıdaki düzenlemelere uyulur.
1) Tek bir fona veya borsa yatırım fonuna ait katılma paylarının değeri fon sepeti fonunun
toplam değerinin %20’sini aşamaz.
2) Diğer fon sepeti fonlarına yatırım yapılamaz.
3) Fon sepeti fonu portföyüne alınan fon katılma payları veya borsa yatırım fonu katılma
paylarının sayısı, yatırım yapılan fonun katılma payı sayısının %25’ini aşamaz. Bu oranın
hesaplanmasında katılma paylarının fon portföyüne dahil edildiği tarihteki katılma payı sayısı esas
alınır.
4) Fon sepeti fonu portföyüne, katılma payı satışına ilişkin izahnamesi Kurulca onaylanan
fonların katılma paylarının dahil edilmesi esastır. Yabancı borsalarda işlem gören borsa yatırım
fonlarının katılma payları için söz konusu şart aranmaz.
Fon sepeti fonunda yer alan serbest fonlara ait katılma paylarının değeri, fon toplam değerinin
%10’unu geçemez.
Fon sepeti fonlarında, portföye alınacak katılma payları için ödenen yönetim, giriş ve çıkış
ücretleri de “Fon Toplam Giderinin Üst Sınırının Belirlenmesi ve Kamuya Açıklanması” başlıklı bölüm
kapsamında belirlenen toplam gider oranının hesaplanmasında, fon sepeti fonunun bir gider kalemi
olarak dikkate alınır.
Garantili ve Koruma Amaçlı Fonlar
Garantili ve koruma amaçlı şemsiye fona bağlı fonların vadelerinin asgari altı ay olarak
belirlenmesi zorunludur.
123
1.2.3.24.3.1. Garantiye ve Korumaya İlişkin Hususlar
Garantiye ve korumaya ilişkin olarak;
1) Koruma amaçlı fonlar tarafından, yatırımcının başlangıç yatırımının belirli bir bölümünün ya
da tamamının korunmasına yönelik olarak oluşturulacak yatırım stratejisinin, kamu borçlanma
araçlarına, ters repoya, kira sertifikalarına, banka borçlanma araçlarına, ipotek teminatlı ve ipoteğe
dayalı menkul kıymetlere ve ihraççısı “Derecelendirme Notuna İlişkin Değerlendirme” başlıklı bölümde
belirtilen derecelendirme notuna sahip olan diğer özel sektör borçlanma araçlarına veya korumayı
sağlayabilecek nitelikteki Kurulca uygun görülen diğer sermaye piyasası araçlarına yatırım yapılmasını
içermesi zorunludur.
2) Katılma payı sahiplerinin garantiden ya da korumadan yararlanabilme koşulları ve katılma
paylarının vadeden önce fona iadesi halinde uygulanacak esaslar fonların bilgilendirme dokümanlarında
belirlenir.
3) Yatırımcılar tarafından, vergi hariç olmak üzere, doğrudan katlanılan maliyetler garanti
edilen ya da korunan yatırım tutarını azaltamaz.
4) Garanti ya da koruma, tüm katılma payı sahipleri açısından aynı nitelikte olmalıdır. Fonların
portföy yönetim stratejisinde ve türünde fonun vadesi içerisinde değişiklik yapılamaz.
5) Garantili fonların portföy yönetim stratejilerinin oluşturulmasında (a) bendinin uygulanması
zorunlu değildir. Portföy yönetim stratejilerine izahname ve yatırımcı bilgi formlarında yer verilir.
6) Garantili ve koruma amaçlı fonlar tarafından, kamu ve özel sektör borçlanma araçlarına, kira
sertifikalarına, ipotek teminatlı ve ipoteğe dayalı menkul kıymetlere yapılan yatırımlar için bu “Fon
Portföyüne Alınacak Varlıklar ve İhraççılarına İlişkin Sınırlamalar” başlıklı bölümün birinci bendinde
yer alan sınırlamalar uygulanmaz.
1.2.3.24.3.2. Garantöre ve Garanti Sözleşmesine İlişkin Hususlar
Garantöre ve garanti sözleşmesine ilişkin olarak;
1) Garantörün, “Derecelendirme Notuna İlişkin Değerlendirme” başlıklı bölümünde belirtilen
derecelendirme notuna sahip olması zorunludur. Tebliğ kapsamında garantör; garantili yatırım fonları
tarafından bilgilendirme dokümanlarında belirlenen esaslar çerçevesinde yatırımcılara geri ödeneceği
taahhüt edilen yatırım tutarının Fon tarafından karşılanamayan kısmının yatırımcılara geri ödenmesini
Fona garanti eden ve Tebliğ’de belirlenen nitelikleri haiz, banka ve tabi oldukları mevzuat hükümleri
saklı kalmak kaydıyla yurt dışında yerleşik banka ve sigorta şirketleri olarak tanımlanmıştır.
2) Garantili fon kurucusu ile garantör arasında lehdarı katılma payı sahipleri olmak üzere,
garanti sözleşmesinin muacceliyetinde kurucunun talebi, kurucunun talepte bulunmaması halinde
katılma payı sahiplerinden birinin talebi üzerine, ilk talepte fona ödeme garantisi içeren bir garanti
sözleşmesi imzalanması zorunludur.
3) Garanti sözleşmesinde ve fonun bilgilendirme dokümanlarında garantiye ilişkin olarak
bulunması gereken asgari unsurlar Kurulca belirlenir ve bu unsurların garantili fonun vadesi boyunca
korunması zorunludur. Garanti sözleşmesi ve sözleşmede yapılacak değişiklikler için Kurul’un uygun
görüşünün alınması zorunludur.
4) Garanti, fona aittir ve fonun ayrılmaz bir parçasıdır. Garanti edilen tutarın ödenmesi hiçbir
koşula bağlanamaz ve garantiden cayılamaz.
1.2.3.24.3.3. Özel Sektör Borçlanma Araçlarına Yatırım Yapan Garantili ve Koruma Amaçlı
Fonlara İlişkin Hususlar
Özel sektör borçlanma araçlarına yatırım yapan garantili ve koruma amaçlı fonların katılma payı
satışında, yatırımcılardan yatırımcı bilgi formunun okunup anlaşıldığı ve risklerin algılandığı bilgisini
de içeren yazılı veya elektronik ortamda pay alım talimatları alınır.
1.2.3.24.3.4. Garantili ve Koruma Amaçlı Fonlara İlişkin Hususlar
124
Garantili ve koruma amaçlı fonların portföy yöneticilerinin tümünün sermaye piyasası
faaliyetleri ileri düzey lisans belgesi ile türev araçlar lisans belgesine ve bu fonlar konusunda gerekli
bilgi ve tecrübeye sahip olmaları gereklidir.
Garantili ve koruma amaçlı fonların pay fiyatlarının en az ayda iki kere hesaplanması ve ilan
edilmesi zorunludur. Birim pay değerinin hesaplanması ve ilan edilmesine ilişkin olarak “Katılma
Paylarının Değeri” başlıklı bölümün dördüncü paragrafı uygulanmaz.
1.2.3.24.3.5. Garantili ve Koruma Amaçlı Fonların Portföy Sınırlamalarına İlişkin Hususlar
Garantili ve koruma amaçlı fonların portföy sınırlamalarına ilişkin olarak;
1) Fonlar tarafından portföye alınan ters repo sözleşmeleri, özel sektör tarafından ihraç edilen
borçlanma araçları ve kira sertifikaları, Kurulca uygun görülen vadeli işlem ve opsiyon sözleşmeleri ile
diğer sermaye piyasası araçları için “Fon Portföyündeki Varlıkların Borsada İşlem Görme Esasları”
başlıklı bölümün (a) ve (b) bentleri uygulanmaz.
2) Fonlar tarafından, vade ve diğer sözleşme koşulları açısından borsada işlem gören
eşdeğerlerinin bulunmaması halinde, borsa dışında ters repo sözleşmelerine taraf olunabilir ve Kurulca
uygun görülen diğer sermaye piyasası araçlarına yatırım yapılabilir. Borsa dışında taraf olunan ters repo
sözleşmelerine ilişkin olarak “Fonun Kredi İşlemleri ile Repo ve Ters Repo İşlemlerine İlişkin
Sınırlamalar” başlıklı bölümünün 2/(b) bendinde yer alan %10’luk sınırlama garantili ve koruma amaçlı
fonlar için uygulanmaz.
3) Opsiyon sözleşmesi satın alınması hariç olmak üzere türev araçlar koruma amaçlı fonların
portföyüne ancak riskten korunma amaçlı olarak alınabilir.
4) Fonların portföyüne borsa dışından alınan sözleşmelerin “Borsa Dışında Taraf Olunan
Sözleşmelere İlişkin Sınırlamalar” başlıklı bölümün (b) ve (ç) bentlerinde sayılan niteliklere
uygunluğunu tevsik edici bilgi ve belgeler, sözleşmelerin portföye dahil edilmelerini takip eden 10 iş
günü içinde Kurula gönderilir. Gerekli nitelikleri taşımadığı Kurulca tespit edilen sözleşmeler fon
portföyünden çıkarılarak Kurul düzenlemelerine uygun olan sözleşmeler portföye dahil edilir; bu
nedenle doğan masraf ve zararlar fon malvarlığına yansıtılamaz. Türev araç sözleşmelerine ilişkin
imzaların, sözleşmelerin portföye alınmasını müteakip en geç bir ay içerisinde tamamlanması ve
sözleşmenin imza tarihinden itibaren beş yıl süreyle kurucu ve yönetici nezdinde saklanması zorunludur.
5) Fonların portföylerine borsa dışından alınan türev araçlar nedeniyle maruz kalınan karşı taraf
riski fon toplam değerinin %20’sini aşamaz. Bu sınırlamaya uyumun yalnızca söz konusu varlıkların
portföye dahil edilmeleri aşamasında sağlanması yeterlidir.
Şemsiye Fonun ve Fonun Sona Ermesi
Fon, aşağıdaki nedenlerle sona erer:
1) Bilgilendirme dokümanlarında bir süre öngörülmüş ise bu sürenin sona ermesi,
2) Fon süresiz ise kurucunun Kurul’un uygun görüşünü aldıktan sonra altı ay sonrası için feshi
ihbar etmesi,
3) Kurucunun faaliyet şartlarını kaybetmesi,
4) Kurucunun mali durumunun taahhütlerini karşılayamayacak kadar zayıflaması, iflas etmesi
veya tasfiye edilmesi,
5) Fonun kendi mali yükümlülüklerini karşılayamaz durumda olması ve benzer nedenlerle
fonun devamının yatırımcıların yararına olmayacağının Kurulca tespit edilmiş olması.
Fon mal varlığı, içtüzük ve izahnamede yer alan ilkelere göre tasfiye edilir ve tasfiye bakiyesi
katılma payı sahiplerine payları oranında dağıtılır. Tasfiye durumunda yalnızca katılma payı sahiplerine
ödeme yapılabilir. Fesih ihbarından sonra yeni katılma payı ihraç edilemez. Tasfiye anından itibaren
hiçbir katılma payı ihraç edilemez ve geri alınamaz.
Tasfiye işlemlerine ilişkin olarak, (b) bendinde yer alan altı aylık süre sonunda hala fona iade
125
edilmemiş katılma paylarının bulunması halinde, katılma payı sahiplerinin satış talimatı beklenmeden
pay satışları yapılarak elde edilen tutarlar kurucu ve katılma payı alım satımı yapan kuruluş nezdinde
açılacak hesaplarda yatırımcılar adına ters repoda veya Kurulca uygun görülen diğer sermaye piyasası
araçlarında nemalandırılır.
Şemsiye fonun tasfiyesine ilişkin olarak da bu bölüm hükümleri uygulanır.
Şemsiye Fonun ve Fonun Devri
Kurucunun iflası veya tasfiyesi halinde Kurul, fonu uygun göreceği başka bir portföy yönetim
şirketine tasfiye amacıyla devreder. Portföy saklayıcısının mali durumunun taahhütlerini
karşılayamayacak kadar zayıflaması, iflası veya tasfiyesi halinde, kurucu fon varlığını Kurulca uygun
görülecek başka bir portföy saklayıcısına devreder.
İflas veya tasfiye durumları dışında fonun başka bir kurucuya devri ancak Kurul’un uygun
görüşünün alınması kaydı ile mümkündür.
Kurucu değişiklikleri “Fonların Dönüştürülmesi, Birleştirilmesi ve Kurucusunun
Değiştirilmesi” başlıklı bölüm hükümlerine tabidir.
Şemsiye fonun ve fonun devri kapsamında yapılacak masraflar fona yansıtılamaz.
Kurucu değişikliğinin gerçekleştiği tarihten önce mevzuattan kaynaklanan yükümlülüklerden
her iki kurucu da müteselsilen sorumludur.
Şemsiye fonun devrine ilişkin olarak da bu bölüm hükümleri uygulanır.
Fonların Dönüştürülmesi, Birleştirilmesi ve Kurucusunun Değiştirilmesi
Kurucularının talebi üzerine Kurul’un uygun görüşü alınarak veya Kurulca gerekli görülen
durumlarda fonlar birleştirilebilir veya dönüştürülebilir; şemsiye fonların ise kurucuları değiştirilebilir.
Fonların dönüştürülmesi ve birleştirilmesi durumlarında yapılacak değişikliklere ilişkin
izahname onayı için Kurul’a başvurulur.
Katılma payı sahiplerinin bilgilendirilmesi amacıyla, söz konusu değişikliklerin ve bu
değişikliklerin gerekçelerinin yer aldığı Kurulca onaylı duyuru metni KAP’ta ve kurucunun resmi
internet sitesinde Kurul tarafından verilen izin yazısını takip eden altı iş günü içerisinde ilan edilir.
Duyuru metninde, değişikliklerin yürürlüğe giriş tarihinin yayım tarihinden itibaren 30 günden az
olmamak üzere belirtilmesi gerekmektedir.
Duyuru metninin yayımlandığı tarih ile yeni hususların yürürlüğe giriş tarihi arasında kalan süre
zarfında değişikliğe konu olan fonun katılma paylarının satışına devam edilebilmesi için başvuru
sırasında yeni katılma payı alacak olan yatırımcıların dağıtım kanalı bazında bilgilendirilme esasları ile
yeni katılma payı satışından doğacak olan tüm ihtilaflardan kurucunun sorumlu olacağına ilişkin beyanı
Kurul’a gönderilir. Bu talebin Kurulca uygun görülmesi halinde satışa devam edilebilir, aksi takdirde
bu süre zarfında yeni katılma payı satışı durdurulur.
Değişikliklerin yürürlüğe giriş tarihinde, izahnamenin nerede yayımlandığı hususu ticaret
siciline tescil edilir. İzahname metni ile yatırımcı bilgi formunda yapılan değişiklikler ve güncellenen
izahname ve yatırımcı bilgi formu KAP’ta ilan edilir.
Fonların dönüşümü ve birleşmesi nedeniyle yapılan tüm masraflar fon portföyünden
karşılanmadan kurucular tarafından üstlenilir.
Birleşmeye ilişkin ek olarak;
1) Fonların birleştirilmesinde, birleşmeye konu olacak fonlardan bünyesinde birleşilecek fon
dışında kalan fonların sona erme tarihlerine yönelik yapılacak değişikliğe ilişkin olarak izahname onayı
için Kurula başvurulur. İzahname metni KAP’ta ilan edilir. İzahnamenin nerede yayımlandığı hususu
ayrıca ticaret siciline tescil edilir. Bünyesinde birleşilecek fon dışındaki fonlara ilişkin değişikliklerin
nerede yayımlandığı hususunun ticaret siciline tescili tarihinden itibaren, söz konusu fonların katılma
paylarının satışı durdurulur.
126
2) Birleşme ile ilgili duyuru metninde ayrıca birleşme tarihi ve değiştirme oranının hesaplanma
yöntemi, birleşme işleminin, bünyesinde birleşilecek fonun mali yapısı ve performansı üzerindeki
muhtemel etkileri belirtilir.
3) Kurucu birleşme tarihinde, bünyesinde birleşilecek fonun birim pay değerini, sona erecek
fonun birim pay değerine bölerek değiştirme oranını tespit eder. Sona eren fonun pay sayısı bulunan
değiştirme oranına bölünür ve elde edilen pay sayısı, bünyesinde birleşilecek fonun pay sayısına eklenir.
4) Sona eren fonların bütün mal varlığı, birleşme tarihinde bünyesinde birleşilen fona devredilir.
5) İlan edilen birleşme tarihinde yatırımcıların sahip olduğu katılma payı sayısının değiştirme
oranına bölünmesi ile elde edilen sayı kadar bünyesinde birleşilen fonun katılma payı yatırımcının
hesabına kaydi olarak aktarılır. Katılma paylarının iadesi halinde ise, buna tekabül eden tutar yatırımcıya
ödenir. Küsurat olması halinde, küsurat yatırımcının hesabına ödenir. Küsuratın tutarı değiştirmenin
yapıldığı günkü birim pay değeri üzerinden hesaplanır.
Şemsiye fonların kurucusunun değiştirilmesi durumunda içtüzük onayı için Kurula başvurulur.
Kurulca onaylı içtüzük metni, duyuru metninde belirtilen yeni hususların yürürlüğe giriş tarihinde
kurucunun merkezinin bulunduğu yerin ticaret siciline tescil ve TTSG ile KAP’ta ilan edilir. Kurucu
değişikliğine ilişkin diğer hususlarda ise bu bölümün ikinci, üçüncü, dördüncü, beşinci ve altıncı
paragrafları uygulanır.
Kurucu değişikliğinin gerçekleştiği tarihten önce mevzuattan kaynaklanan yükümlülüklerden
her iki kurucu da müteselsilen sorumludur.
Bu kapsamda yapılacak dönüşüm, birleşme ve kurucu değişikliklerine ilişkin ilan ve tescil
esaslarına fon türü ve niteliği dikkate alınarak Kurulca istisna getirilebilir.
Bilgi Verme Yükümlülüğü
Kurucu ve yönetici “Fon Portföyüne Alınacak Varlıklar ve İhraççılarına İlişkin Sınırlamalar”
başlıklı bölümün üçüncü bendinde sayılan kişi ve ihraççıların unvanları, adresleri ve iştirak oranları ile
portföy saklayıcısının Kanun kapsamındaki yükümlülüklerini yerine getirmesi için gerekli diğer bilgileri
her yılın Ocak ayında ve bunlardaki değişikliklerin meydana geldiği tarihten itibaren altı iş günü içinde
portföy saklayıcısına yazılı olarak bildirir.
Kurul gerektiğinde, Tebliğ’de yer alan sürelere bağlı olmaksızın fonlar hakkında bilgi
verilmesini isteyebilir.
Savaş, doğal afetler, ekonomik kriz, iletişim sistemlerinin çökmesi, portföydeki varlıkların ilgili
olduğu pazarın, piyasanın, platformun kapanması, bilgisayar sistemlerinde meydana gelebilecek
arızalar, şirketin mali durumunu etkileyebilecek önemli bir bilginin ortaya çıkması gibi olağanüstü
durumların meydana gelmesi halinde, değerleme esaslarının tespiti hususunda kurucunun yönetim
kurulu karar alabilir. Bu durumda değerleme esaslarının gerekçeli olarak karar defterine yazılarak,
Kurula ve portföy saklayıcısına bildirilmesi zorunludur. Ayrıca söz konusu olaylarla ilgili olarak
kamuya bilgi verilir.
KAP’ta ilan edilmesi gereken bilgi ve belgelerin eksiksiz olarak yayımlanması, doğruluğu ve
güncel tutulması kurucunun sorumluluğundadır.
Fonun reklam ve ilanları ile ilgili olarak Kurul’un bu konudaki düzenlemelerine uyulur.
Derecelendirme Notuna İlişkin Değerlendirme
Tebliğ’de derecelendirme notunun arandığı durumlarda, ilgili Kurul düzenlemeleri
çerçevesinde derecelendirme yapmaya yetkili derecelendirme kuruluşları tarafından yatırım yapılabilir
seviyeye denk gelen derecelendirme notuna sahip olunması zorunludur.
Yatırım yapılabilir seviyeye denk gelen derecelendirme notunun değerlendirilmesinde,
1) Türkiye’de yerleşik kuruluşlar için ulusal derecelendirme notlarının esas alınması,
2) Yurt dışında yerleşik kuruluşlar için ihraççı notlarının (issuer rating), ülkemizde kurulu
127
derecelendirme kuruluşlarının ise buna denk derecelendirme notlarının, fonun ya da taraf olunan
sözleşmenin vadesine uygun olarak uzun ya da kısa vadeli olanın esas alınması, derecelendirmeyi yapan
kuruluşun notlama sisteminde bu not bazında vade ayrımı yapılmaksızın tek bir notun bulunması
durumunda bu notun esas alınması,
3) Derecelendirme notu, ilgili derecelendirme kuruluşunun derecelendirme sistemine göre
yatırım yapılabilir seviyenin en alt sınırında olan kuruluşlar için notun görünümünün en az durağan
olması şartının aranması,
4) Güncel derecelendirme notunun esas alınması,
5) Derecelendirme notunda bir değişiklik olması halinde yeni derecelendirme notunun ilgili fon
için değişikliği müteakip iki iş günü içinde KAP’ta ilan edilmesi
gerekir.
Fon Toplam Giderinin Üst Sınırının Belirlenmesi ve Kamuya Açıklanması
Fondan karşılanan, yönetim ücreti dahil izahnamede belirtilen tüm giderlerin toplamının üst
sınırı, aşağıda yer verilen tabloda fon türü bazında belirtilen azami oranları aşmayacak şekilde
bilgilendirme dokümanlarında belirlenir. Belirlenen yıllık fon toplam gideri oranının ilgili döneme denk
gelen kısmının aşılıp aşılmadığı, ilgili dönem için hesaplanan günlük ortalama fon toplam değeri esas
alınarak, kurucu tarafından kontrol edilir. Yapılan kontrolde belirlenen oranların aşıldığının tespiti
halinde aşan tutar ilgili dönemi takip eden beş iş günü içinde fona iade edilmesinden kurucu ve portföy
saklayıcısı sorumludur. Fon toplam gider oranı limiti içinde kalınsa dahi fondan yapılabilecek
harcamalar dışında fona gider tahakkuk ettirilemez. Kurul, fon türü bazında yönetim ücretinin üst
sınırını belirleyebilir.
Fon Türleri Bazında Uygulanacak Azami Fon Toplam Gider Oranları
FON TÜRLERİ Uygulanacak Azami Fon Toplam Gider Oranı
Günlük Yıllık
Para Piyasası Fonları Yüzbinde 4,5 %1,65
Koruma amaçlı ve garantili fonlar,
kıymetli madenler fonları ile
unvanında endeks ibaresi yer alan
fonlar
Yüzbinde 6 %2,19
Kısa vadeli borçlanma araçları
fonları ile kısa vadeli kira
sertifikaları katılım fonları
Yüzbinde 7 %2,56
Fon Sepeti Fonları Yüzbinde 12 %4,38
Diğer fonlar Yüzbinde 10 %3,65
Türkiye Elektronik Fon Dağıtım Platformu-TEFAS (Platform)
Fon Tebliği’nin 15’inci maddesinin yedinci fıkrası çerçevesinde, Kurul, katılma paylarının alım
satımının borsalar ve/veya takas kurumları nezdinde kurulmuş Kurulca uygun görülen merkezi bir fon
dağıtım platformu aracılığıyla da gerçekleştirilebilmesini teminen, Kurulca uygun görülen tüm fonların
bu platforma dahil edilmesine ve yatırım kuruluşları ve portföy yönetim şirketleri tarafından bu
platformda işlem gören katılma paylarının alım satımına aracılık yapılmasına ilişkin düzenlemeler
yapabilir. Bu çerçevede, Türkiye Elektronik Fon Dağıtım Platformu’nda (TEFAS/Platform) işlemler 9
Ocak 2015 tarihi itibarıyla başlamıştır.
Platform’da işlem görecek fonlar, sistemin faaliyete geçişi ve uygulanacak aracılık komisyon
oranları ile ilgili diğer hususlar aşağıdaki şekildedir.
1) (b) ve (c) bentlerinde belirtilen fonlar dışındaki fonların Platform’a üye olması ve söz konusu
fonların katılma payı alım satım işlemlerinin Platform üzerinde gerçekleştirilmesi zorunludur. Şu kadar
128
ki;
i. Portföy yönetim şirketleri tarafından kendi müşterilerine ilişkin olarak gerçekleştirilecek ve
kurucusu oldukları fonların katılma paylarının alım satımı işlemlerinin,
ii. Fon Tebliği’nin geçici 1. maddesi uyarınca 01.07.2015 tarihine kadar süre tanınmış olan
fonların portföy yönetim şirketlerine devir işlemleri tamamlanana kadar, söz konusu fonlara ilişkin
kurucu bankalar ve aracı kurumlar tarafından kendi müşterilerine ilişkin olarak gerçekleştirilecek
kurucusu oldukları fonların katılma payları alım satımı işlemlerinin
platform üzerinden gerçekleştirilmesi zorunlu değildir.
2) Özel fon, gayrimenkul yatırım fonları, girişim sermayesi yatırım fonları, garantili fon ve
koruma amaçlı fonların katılma payları Platform’da işlem görmeyecektir.
3) Para piyasası fonları, para piyasası katılım fonları, kısa vadeli tahvil ve bono fonları, kısa
vadeli kira sertifikaları katılım fonları ile serbest fonların (farklı para birimleri üzerinden alınıp satılan
pay grupları ayrı ayrı olmak üzere) katılma payları ise ancak kurucunun talebi olması halinde Platform
kapsamına alınabilecektir. Serbest fonların katılma payları Platform kapsamında da sadece nitelikli
yatırımcılara satılabilecektir.
4) Serbest fonların katılma paylarının TEFAS’ta işlem görmesine ilişkin uygulama başlamış
olup, TEFAS’ta işlem gören serbest fonların katılma paylarının satışına ilişkin işlemlerin
gerçekleştirilmesinden önce işlemi yapacak dağıtım kuruluşu tarafından katılma payı alım talimatı veren
yatırımcının MKK nezdinde nitelikli yatırımcı olarak tanımlandığının kontrol edilmesi gerekmektedir.
5) Platform’da uygulanacak komisyon paylaşım oranları ve ilgili diğer esaslar aşağıdaki gibidir:
i. Katılma paylarının satışını gerçekleştiren dağıtım kuruluşuna (yatırım kuruluşları ve portföy
yönetim şirketleri) ödenecek komisyon oranı (genel komisyon oranı) sabit olarak ilgili fonun yönetim
ücretinin %35’idir.
ii. Kurucular ile fon katılma paylarının satışını gerçekleştiren dağıtım kuruluşları arasında fon
paylarının aktif pazarlanmasına yönelik ikili özel anlaşmalar yapılması halinde, dağıtım kuruluşuna
ödenecek özel komisyon oranı ise genel komisyon oranının altında olmamak üzere ilgili fonun yönetim
ücretinin azami %65’idir.
iii. Dağıtım kuruluşları tarafından, fon içtüzüğü ve izahnamesinde belirtilenler haricinde,
katılma payı alım satım işlemleri için yatırımcılardan komisyon, ücret gibi muhtelif adlar altında
herhangi bir masraf alınamaz.
6) Yatırımcı emirlerinin dağıtım kuruluşlarına iletiminde yatırım kuruluşları ile portföy yönetim
şirketlerinin merkez ve şubeleri ile internet şubelerinin kullanılması zorunlu olup, anılan kurumların
ATM ve mobil cihazları üzerinden Platform’a iletilmek üzere emir almaları hususu ilerleyen aşamalarda
değerlendirilecektir.
7) Mevcut durumda katılma payı alım satımı yapan kuruluşlar ile fon kurucuları arasında tesis
edilmiş olan ikili anlaşmaların, fon katılma payı alım satım işlemlerinin ancak Platform üzerinden ve
Platform’da öngörülen şartlar çerçevesinde gerçekleştirilmesinin mümkün olabileceği hususu dikkate
alınarak en geç yeni esaslar çerçevesinde Platform’da işlemlerin başlanma tarihine kadar Platform’un
işlem şartlarına uygun hale getirilmesi gerekir.
ÖRNEK SORU:
Sermaye Piyasası Kurulu’nun yatırım fonları ile ilgili düzenlemelerine göre fon toplam
değerinin en az %80’i devamlı olarak diğer fonların ve borsa yatırım fonlarının katılma paylarından
oluşan fonları kapsayan fonlar aşağıdaki fon türlerinden hangisi ile ifade edilmektedir?
A) Serbest şemsiye fonu
B) Borçlanma araçları şemsiye fonu
129
C) Katılım şemsiye fonu
D) Fon sepeti şemsiye fonu
E) Pay şemsiye fonu
Cevap (D) şıkkıdır.
130
TÜRKİYE SERMAYE PİYASALARI BİRLİĞİ (TSPB) ÜYELERİNİN MESLEK
KURALLARI, SERMAYE PİYASASI ÇALIŞANLARININ ETİK İLKELERİ VE TSPB
DİSİPLİN YÖNETMELİĞİ
TSPB Üyelerinin Sermaye Piyasası Faaliyetlerini Yürütürken Uyacakları Meslek
Kuralları
Düzenlemenin Hukuki Dayanağı ve Genel Esaslar
Türkiye Sermaye Piyasaları Birliği (Birlik, TSPB), Sermaye Piyasası Kanunu’nun (SPKn,
Kanun) 37’nci maddesi uyarınca yatırım hizmet ve faaliyetinde bulunmaya yetkili kılınmış olan
kuruluşlar ile sermaye piyasalarında faaliyet gösteren kurumlardan Sermaye Piyasası Kurulunca (SPK,
Kurul) uygun görülenlerin üye oldukları kamu kurumu niteliğindeki bir meslek kuruluşudur. Sermaye
Piyasaları Birliği Statüsü’nün (Statü) 6’ncı maddesi çerçevesinde Birliğin amacı; üyelerinin müşterek
ihtiyaçlarını karşılamak, çalışanlarının mesleki faaliyetlerini kolaylaştırmak, sermaye piyasasının
gelişmesine katkıda bulunmak, üyelerin birbirleri ve yatırımcılar ile olan ilişkilerinde dürüstlüğü ve
güveni hâkim kılmak üzere meslek disiplini ve ahlâkını korumak, üyelerin dayanışma ve sermaye
piyasasının gerektirdiği özen ve disiplin içerisinde çalışmalarını, iktisadi menfaatlerinin korunmasını ve
mesleki konularda gelişmelerini sağlamak, üyeleri arasında haksız rekabetin önlenmesini ve sermaye
piyasasının gelişmesini teminen Anayasa, Kanun ve Statü ile verilen görevleri yerine getirmek ve
yetkileri kullanmaktır.
TSPB Üyeleri (Üye), yatırım hizmet ve faaliyetlerinde bulunmaya yetkili kılınmış kuruluşlar,
payları borsada işlem gören yatırım ortaklıkları ve sermaye piyasalarında faaliyet gösteren kurumlardan
Kurul tarafından uygun görülenlerdir. Mevcut durum itibariyle, aracı kurumlar, bankalar, menkul
kıymet, girişim sermayesi ve gayrimenkul yatırım ortaklıkları ile portföy yönetim şirketleri TSPB’nin
üyesidir.
Birlik üyeleri, Statüye ve Birlikçe alınacak kararlara uymakla yükümlüdür. (SPKn md. 75/6,
Statü md. 8/5)
SPKn’nun 74’üncü maddesinin ikinci fıkrasının (b) bendi uyarınca Birlik, üyelerinin dayanışma
ve sermaye piyasası ile mesleğin gerektirdiği özen ve disiplin içinde çalışmalarına yönelik meslek
kurallarını oluşturmakla görevli ve yetkili olup, bu çerçevede Birlik Yönetim Kurulu tarafından
hazırlanan meslek kuralları (Birlik Meslek Kuralları) Birlik Genel Kurulunca onaylanarak yürürlüğe
girmiştir. (Statü md.7/1-b, md. 14/1-a)
Birlik Meslek Kuralları; sermaye piyasasının geliştirilmesi ve ülke ekonomisine katkı
sağlanması hedefiyle, TSPB üyelerinin tüm çalışanlarının en üst derecede mesleki bilgi ile donanmış,
etik değerlere bağlı, yatırımcılara daha kaliteli ürün ve hizmet sunmak için rekabet halinde olan, saygın
birer meslek mensubu olarak nitelendirilmesi amacıyla üyelerin birbirleri, müşterileri ve çalışanlarıyla
olan iş ve ilişkilerinde uymak üzere Birlikçe belirlenmiş kurallardır.
Üyeler, etik ilkelerin ve meslek kurallarının geliştirilmesi ve gerektiğinde değişiklikler
yapılmasını sağlamak üzere, Birlik Yönetim Kurulu’na her zaman öneri getirebilirler.
Birlikçe belirlenen meslek ilke ve kurallarına uymayacak fiil ve işlemlerde bulunan Birlik
üyelerine, fiil ve işlemin nitelik ve önemine göre, Birlik tarafından Statünün 24’üncü maddesinde
düzenlenen uyarı, kınama, idari para cezası, Birlik üyeliğinden geçici çıkarma veya Birlik üyeliğinden
sürekli çıkarma disiplin cezaları uygulanır.
Üyelerin Faaliyetleri Sırasında Uyacağı Genel İlkeler
Üyeler; sermaye piyasasında toplumsal ve ekonomik yararın artırılması, yatırım hizmet ve
faaliyetlerinin saygınlığının korunması ve geliştirilmesi, diğer üyeler, müşteriler ve kendi çalışanları ile
olan ilişkilerinde saygılı, özenli, adil ve dürüst davranılması, haksız rekabete yer verilmemesi amacıyla,
faaliyetlerini yasal ve idari düzenlemeler ile aşağıda yer alan genel ilkeler doğrultusunda sürdürürler.
Üyeler; devlet, devlete bağlı kurum ve kuruluşlar, düzenleyici otoriteler ve üyelerin
faaliyetlerini yöneten meslek kuruluşları tarafından çıkarılmış kanun, tüzük, yönetmelik ve
131
düzenlemeleri bilir ve söz konusu yasal düzenlemelere bağlı kalırlar.
Dürüst ve Adil Davranma İlkesi
Üyeler faaliyetlerini yürütürken müşteri çıkarlarını ve piyasaların bütünlüğünü göz önünde
tutarak dürüst ve adil davranırlar. Kuracakları ilişkilerde ve gerçekleştirecekleri işlemlerde doğru
beyana dayalı ve mesleki gereklere uygun hareket eder, kendilerine ve piyasaya olan güveni zedeleyici
hareketlerden özenle kaçınırlar.
Bağımsızlık ve Tarafsızlık
Üyeler faaliyetlerini yürütürken bağımsız ve tarafsız olmalı ve bunu sürdürmek için gerekli
özeni göstermelidirler. Kendilerinin, diğer üyelerin, müşterilerin ya da kendi ve diğer üye çalışanlarının
bağımsızlığına ve tarafsızlığına gölge düşürebilecek teklif veya taleplerde bulunmamalıdırlar. Aynı
koşullara sahip her müşteriye eşit şekilde davranırlar.
Mesleki Özen ve Titizlik İlkesi
Üyeler, faaliyetlerini yürütürken dikkatli ve basiretli davranırlar. Yürüttükleri faaliyetler için
teknik bilgi birikimini sağlarlar, meslekle ilgili gelişmeleri takip eder ve bu konuda yapılacak
düzenlemelere bağlı kalırlar.
Saydamlık İlkesi
Üyeler, mesleki faaliyetleri sırasında kuracakları ilişkilerde ve gerçekleştirecekleri işlemlerde
ilgili tüm tarafları ve kamu kurum ve kuruluşlarını, mevzuatın ve mesleki teamüllerin gerektirdiği
şekilde tam, doğru, hızlı ve eşit olarak bilgilendirirler.
Kaynakları Etkin Kullanma İlkesi
Üyeler, işletmelerinin devamlılığını sağlamak ve müşterilerin hak ve çıkarlarını korumak üzere
faaliyetleri için mevzuatla öngörülen maddi, teknolojik ve beşeri kaynakları etkin ve verimli şekilde
kullanırlar.
Rekabet ve Toplumsal Yararı Gözetme İlkesi
Üyeler, mesleki faaliyetlerini haksız rekabete yol açmayacak şekilde meslek adabını dikkate
alarak yürütürler. Ticari amaçlarla birlikte toplumsal yararı ve çevreye saygıyı da gözetirler. Saygı
ilkeleri ışığında sosyal ve kültürel etkinliklere destek sağlamaya özen gösterirler.
Suçtan Kaynaklanan Mal Varlığı Değerlerinin Aklanması Suçu İle Mücadele
Üyeler, sermaye piyasası faaliyetlerinin güven ve açıklık içinde yerine getirilmesini teminen,
uluslararası ve ulusal mevzuat hükümleri çerçevesinde, suç gelirlerinin aklanması, yolsuzluk ve benzeri
suçlarla mücadele konusunda şüpheli işlemlerin belirlenmesi ve mevzuat çerçevesinde işlem yapılması
için gerekli önlemleri alarak, konuyla ilgili kurum ve kuruluşlarla işbirliği yaparlar ve kendi iç
bünyelerinde de bu amaca yönelik önlemleri alır ve çalışanları için eğitim programları düzenlerler.
Müşterilerle İlişkilere İlişkin İlkeler
Üyelerin müşteri ile olan ilişkilerinde aşağıdaki kurallara uymaları gerekmektedir.
Müşteriyi Tanıma Kuralı
Üyeler, müşterilerle iş ilişkisi kurulmadan önce kimlik bilgilerini alır ve mesleki faaliyetlerini
yazılı sözleşmeler çerçevesinde yürütürler. Ayrıca, müşterilerin mali durumları, yatırım amaçları,
yatırım süresi ile risk ve getiri tercihleri konularında gerekli bilgileri edinir, standart testleri yapar ve bu
bilgileri güncel olarak tutarlar.
Edinilen bilgiler ve uygulanan standart testler sonucunda herhangi bir ürün ya da hizmetin
müşteriye uygun olmadığı kanaatine ulaşılırsa, müşteriyi uyarırlar. Müşterinin; mali durumu, yatırım
132
amaçları, yatırım süresi ile risk ve getiri tercihleri konusunda bilgi vermek istememesi veya eksik ya da
güncel olmayan bilgi vermesi halinde, hangi ürün ya da hizmetlerin müşteriye uygun olduğunun tespit
edilmesine imkân bulunmadığı hususunda müşteriyi uyarırlar.
Müşteri Talimatlarına Uyma
Üyeler, müşterileri ile imzaladıkları çerçeve sözleşmenin sınırları içinde, müşterilerinin genel
yatırım tercihlerini, portföyünün durumunu, kişisel ihtiyaçlarını, genel ekonomik ve finansal bilgilerini
özellikle standart testlerin sonuçlarını göz önünde tutarak, müşteri talimatlarına uygun ve müşterinin
çıkarlarını korumayı amaçlayan şekilde davranırlar. Müşteri talimatlarının kesin, açık ve anlaşılır olması
için üyeler gereken önlemleri alırlar.
Üyeler, müşterilere ait sermaye piyasası araçları ve nakit üzerinde hak ve yetkileri olmaksızın
kendileri veya üçüncü şahıslar lehine herhangi bir tasarrufta bulunamazlar.
Bilgi Verme
Üyeler, sözleşmeler çerçevesinde müşterilerine sundukları hizmetlerle ilgili olarak yapılan
işlemler ve bu işlemlerden doğan ücret, komisyon ve masraflar ile karşılıklı yükümlülükler ve bu
yükümlülüklerin yerine getirilmemesi halinde uygulanacak yaptırımlar hakkında müşterilerini doğru,
eksiksiz ve zamanında bilgilendirirler.
Bilgi verme, hizmet vermeye başlamadan önce ve hizmet sırasında olmak üzere iki aşamada söz
konusu olur. Bilgi, sermaye piyasası araçlarına, sektöre, üyelere ve üyelerce verilen hizmetlere
ilişkindir.
Üyeler, müşterilere hizmet vermeye başlamadan önce verilecek hizmetlere, sunulacak bilgi ve
tavsiyelere, yatırım yapılacak sermaye piyasası araçlarına ve muhtemel risklere; müşteri ismine saklama
uygulamasına ve yatırımcıyı korumaya ve diğer düzenlemelere ilişkin hususlarda müşterilerini
bilgilendirirler.
Müşterilerin yatırım kararları verebilmeleri için üyeler tarafından sunulan bilgiler, güvenilir
belge, destekleyici rapor ve analizlere dayandırılır. Bu belgelerde kesin bilgiler ile yoruma dayalı
bilgilerin ayrımının açıkça anlaşılmasına yönelik ifadelere ve bilgi kaynaklarına yer verilir. Müşterilere,
menkul kıymetler, sektör, sundukları hizmetler ve kendileri hakkında verdikleri bilgilerde abartılı,
yanıltıcı ve yanlış anlaşılmaya neden olabilecek ve yatırım yapılacak sermaye piyasası araçlarının
önceden saptanmış belirli bir getiriyi sağlayacağına dair garanti niteliği taşıyan ifadeleri yazılı ve sözlü
açıklamalarda kullanmazlar. Ayrıca sermaye piyasası faaliyetlerinin sağlanmasına etki eden temel
değişkenleri, ilkeleri ve süreçleri müşterilere açıklar ve bu değişkenlerde müşterinin tercihlerini
etkileyebilecek önemde bir değişiklik olması durumunda en kısa sürede müşteriye bildirirler.
Bütün yatırımcıların bilgiye ulaşma hakları vardır. Genel olarak kamunun ulaşabildiği bilgi
haricinde bir bilgiye ulaşılması durumunda, üyeler hiçbir yatırımcı veya yatırımcı grubuna avantaj
sağlamazlar, tüm yatırımcılara adil davranmalıdırlar.
Müşteri Menfaatleri
Üyeler faaliyetlerini sürdürürken müşteri haklarını gözetirler. Bu kapsamda;
1) Müşterileriyle olan ilişkilerinde sadakat ve özen borcu yükümlülüklerini göz önünde
bulundururlar. Tüm müşterilere adil davranmalıdırlar.
2) Müşterileri ile imzalayacakları sözleşmelerde, müşterilerin hak ve menfaatlerini zedeleyici
ve iyi niyet kurallarına aykırı hükümlere yer verilemez.
3) Müşterilerinin piyasa hakkında bilgisizlik ve tecrübesizliğinden yararlanıp, alım –satım
kararlarını etkileyerek kendi lehlerine kazanç sağlayamazlar.
4) Müşteriye verilen hizmetler karşılığı alınacak ücret, komisyon ve masrafların tarifeye
bağlanmış olması durumunda, belirlenen tutar ve oranların üzerine çıkamazlar.
5) Gerek teknolojik gelişme ve elektronik ortamda alım - satım aracılığına paralel olarak gelişen
133
hizmetler, gerekse değişen hizmet çeşitleri nedeniyle her türlü hizmet ortamında işlem güvenliğinin
sağlanmasına ve müşteri mağduriyetlerinin önlenmesine yönelik gerekli teknik ve hukuksal önlemleri
alırlar.
Çıkar Çatışmaları
Çıkar çatışmaları, Üye-müşteri arasında olabileceği gibi, müşteri-müşteri arasında da
yaşanabilir. Üyeler, müşterileriyle olan ilişkilerinde çıkar çatışmalarından kaçınmak için gereken her
türlü çabayı gösterirler. Çıkar çatışmalarının önlenemediği durumlarda, öncelikle müşterilerinin
menfaatini gözetirler ve bu durumu müşterilerine bildirirler. Çıkar çatışmalarının müşterileri arasında
olması halinde ise müşterilerine adil ve tarafsız davranırlar.
Sır Saklama
Üyeler, müşterilerine ait kimlik bilgilerini ve faaliyetleri dolayısıyla öğrendikleri her türlü
bilgiyi, bu konuda kanunen açıkça yetkili kılınan mercilerden başkasına açıklamazlar ve kendi veya bir
başkası menfaatine kullanmazlar.
İlan, Reklam ve Promosyon Kampanyaları
Üyeler, kendi mali yapılarına, sundukları hizmet ve sermaye piyasası araçlarına ilişkin duyuru,
ilan reklam ve promosyon kampanyalarında dürüst ve gerçekçi olurlar, haksız rekabet sonucunu
doğuracak fiillerden kaçınırlar, mevzuata, ilgili düzenlemelere ve genel ahlaka uygun davranırlar. Bu
kapsamda;
1) Üyeler, uygulayacakları ilan, reklam ve promosyon kampanyalarının; müşterileri aldatıcı,
küçük düşürücü, yanıltıcı veya deneyim ve bilgi noksanlıklarını istismar edici nitelikte olmamasına,
2) “En iyi”, “en güvenilir”, “en sağlam”, “en az”, “en düşük”, “en çok tercih edilen”, “en çok
kazandıran” ve buna benzer sübjektif ve abartılı imaj yaratmaya yönelik ifadelerin haksız rekabet
sonucunu doğurabileceği dikkate alınarak kullanılmamasına,
3) Sunulan hizmet ve faaliyetleri tanıtmak ve bunların karşılığında alınacak ücret, komisyon,
masraf vb. hususların tanıtılması amacıyla yapılacak reklam, ilan ve duyurularda da bu maddenin (b)
bendindeki esaslara uyulmasına,
4) Reklam, ilan ve duyurularda mutlak getiri ve / veya zarara karşı garanti taahhüdünde
bulunulmamasına ve yatırımcıları yanlış yönlendirecek ifadeler kullanılmamasına,
5) Duyuru, ilan ve reklamlarında diğer üyeleri ya da diğer üyelerin ürün ve hizmetlerini
kötüleyen, Birliğin başka bir üyesinin ticari ününü doğrudan ya da dolaylı olarak zedeleyen nitelikte
ifade ve ibarelere yer vermekten kaçınmalarına, ilan ve reklamlarda bir üyenin öteki üyeden daha
güvenli olduğu izlenimini yaratacak ifadeler ve görüntüler kullanılmamasına,
6) Üyelere verilen ödüllere reklam, ilan ve duyurularda yer verilebileceğine, ancak ödülün
kaynağının kamuoyunca açıkça anlaşılabilmesi amacıyla gerekli bilgilere reklam, ilan ve duyurularda
yer verilmesi gerekliliğine,
7) İlan ve reklamlarda kullanılacak olan; ülke ekonomisine, sermaye piyasasına ve ilgili aracı
kuruluşa ilişkin sayısal veriler, yetkili makamlarca yayımlanmış ya da onaylanmış olmasına, diğer
konularda, kaynak göstermek suretiyle ilan ve reklamlarda yer verilmesine,
8) Promosyon kampanyalarının, yatırımcıların hak ve yararlarını zedeleyici, iyi niyet
kurallarına aykırı olmamasına ve abartılmış, gerçeğe uymayan, müşterilerini veya kamuoyunu yanıltıcı
bilgileri, tarafsız değerlendirmeler sonucunda ulaşılması mümkün olmayan hedefleri içermemesine,
9) Aktif pazarlama yaparak kuruma müşteri kazandıran kişilere, kazandırdıkları müşteri
tarafından sağlanan gelir üzerinden bir paylaşımda bulunmayı içeren promosyon kampanyaları
düzenlenmemesine,
10) İade sistemine dayanarak gerçekleştirilecek kampanyalarda, ödediği komisyondan daha
fazla tutarda müşteriye iade yapılmasına neden olacak uygulamalara yer verilmemesine,
134
11) Promosyonun uygulandığı dönem boyunca, promosyondan yararlanan yatırımcıya
uygulanan komisyon oranlarının yatırımcı aleyhine değiştirilmemesine,
12) Promosyona ilişkin maliyetlerin yatırımcıların hesaplarına yansıtılmamasına,
özen gösterirler.
Müşteri Şikâyetleri
Üyeler, müşterilerinin verilen hizmetlerden kaynaklanan her türlü sorularına cevap vermekle
birlikte, müşteri şikâyetlerinin nedenlerini araştırarak, haklı şikâyetlerin tekrarlanmaması için gereken
önlemleri alırlar. Şikâyete neden olan hatalı uygulamaların düzeltilmesi ve yinelenmesinin önlenmesi
amacı ile çalışanlarını bilgilendirirler.
Diğer Üyelerle İlişkilere İlişkin İlkeler
Üyelerin diğer üyeler ile olan ilişkilerinde aşağıdaki kurallara uymaları gerekmektedir.
Mesleki Sorumluluk, Dayanışma ve Bilgi Alışverişi
Üyeler, sermaye piyasasının sağlıklı bir şekilde gelişmesi ve olası finansal suçların önlenmesi
amacıyla dayanışma içinde hareket ederler.
Üyeler, sermaye piyasasının ve yatırım hizmet ve faaliyetlerinin geliştirilmesi temel hedefine
dönük olarak yapılacak çalışmalarda kullanılmak üzere Birlik bünyesinde oluşturulacak bilgi bankası
için yasal olarak sır kapsamında bulunmayan verileri açık, anlaşılır ve öngörülen süre içinde sağlarlar.
Haksız Rekabetin Önlenmesi
Üyeler, sermaye piyasasının dürüst, rekabetçi ve etkin bir yapı içinde gelişmesi için üzerlerine
düşen görevi yerine getirirler. Bu çerçevede;
1) Diğer Üyelerin ticari itibarlarını zedeleyecek ve adil alım-satım ilkelerini ihlal edecek şekilde
davranmazlar.
2) Müşteri elde etmek amacıyla, diğer Üyelerin faaliyetleri, verdikleri hizmetler ve mali gücü
hakkında yanlış, yanıltıcı ve kötüleyici beyanlarda bulunarak doğrudan veya dolaylı şekilde menfaat
sağlamazlar.
3) Her bir sermaye piyasası kurumunun bir itibar müessesesi olduğunu bilirler ve itibarı
zedeleyici davranışlarda bulunmazlar, kendilerinin veya yöneticilerinin özellikleri, faaliyetleri,
müşterilere verdiği hizmetler, mesleki deneyim ve yeterlilikleri konusunda yanıltıcı açıklamalardan
kaçınırlar.
4) Bir menkul kıymetin değerine ilişkin olarak elde ettikleri kamuya açıklanmamış bilgileri
kullanarak kendileri ve/veya müşterileri için işlem yapmazlar ya da başkalarını bu yönde işlem yapmaya
sevk etmezler.
5) Piyasa dolandırıcılığına yönelik işlemler yapmazlar, piyasa bozucu eylemlerde bulunmazlar,
bu tür işlemlerin yapılmasını engellemek için gerekli özeni gösterirler ve bu işlemlere bilerek veya
basiretli bir tacir olarak öngörebilecekleri durumlarda imkân tanımazlar.
6) Basiretli bir tacir olarak sundukları hizmetlerle ilgili komisyon, ücret ve masraflara ilişkin
tarifelerini belirlerler. Sundukları hizmetlerle ilgili olarak müşterilerinden düzenlemelerde ve / veya
sözleşmeyle belirlenmiş tarifelerinde yer alan oran ve tutarlardan farklı komisyon, ücret ve masraf
almazlar ya da bu sonucu dolaylı olarak doğuracak şekilde işlemlerde bulunmazlar.
7) Diğer üyelerin faaliyetlerini sürdürmelerini kesintiye uğratacak şekilde ekip halinde personel
transferi yapmazlar.
8) Yeni işe başlayacak personelin en son çalıştığı diğer Üyenin müşterilerine hizmet sunmak
amacıyla irtibat kurmasını en az bir ay süreyle engelleyici önlemleri alırlar.
135
9) Haksız rekabet sonucunu doğuracak diğer fiillerde bulunmazlar.
Çalışanlarla İlişkiler
Üyelerin çalışanlarıyla olan ilişkilerinde aşağıdaki kurallara uymaları gerekmektedir.
Çalışanların Genel Nitelikleri
Üyeler, mesleğin toplumdaki saygınlığını ve sermaye piyasasına duyulan güveni geliştirmek
amacıyla, çalışanlarının görevin gerektirdiği bilgi birikimi ve sorumluluk duygusuna sahip olmalarını
gözetirler. Sermaye Piyasası Çalışanları Etik İlkeleri ve Davranış Kuralları’nda geçen ilke ve kurallara
uymaya özen gösterirler.
Mesleki Yeterlilik
Mesleki yeterlilik, üstlenilecek görevin gerektirdiği eğitim ve mesleki deneyimlerin faaliyetlerin
yürütülmesine yetecek düzeyde olmasını ifade eder.
Mevzuatın öngördüğü alanlarda gerekli lisansa sahip olunması ve Sermaye Piyasası Etik İlkeleri
ve Davranış Kuralları’nda geçen ilke ve kurallara uyulması, mesleki yeterliliğin sağlanması anlamına
gelir.
Mesleki Özen ve Titizlik
Mesleki özen ve titizlik, dikkatli ve basiretli bir çalışanın aynı koşullar altında ayrıntılara
vereceği önem, göstereceği dikkat ve gayreti ifade eder.
Üyeler, çalışanlarının mesleki özen ve titizliğini sağlamak için iç kontrol sistemlerini kurar ve
gerekli diğer tedbirleri alırlar.
Üyeler, yeni işe başlayacak personel hakkında Sermaye Piyasası Kurulu düzenlemeleri
çerçevesinde çalışanların sicilinin tutulması konusunda yetkilendirilen kuruluştan bilgi alırlar.
Kariyer Gelişimi
Üyeler, tüm çalışanlarına görevlerini yerine getirebilmeleri için gerekli araçları, başarılı
olabilmeleri için gerekli bilgiyi, becerilerini geliştirebilmeleri için gerekli eğitim programlarını ve
kariyer gelişimleri için gerekli fırsatları mali güçleri çerçevesinde sağlamaya özen gösterirler.
Üyeler, çalışanların mesleki yükselmelerinde bilgi, yetenek ve kişisel başarı kadar; Birliğin
Meslek Kurallarına bağlılık ve bunların uygulanmasındaki özeni de değerlendirmelerde ölçüt olarak
alırlar.
Çalışanların Müşterilerle İlişkileri
Üye çalışanları, Üyenin bilgisi dâhilinde;
1) Müşterilerle borç-alacak, kefalet ve müşterek hesap açtırmak (birinci dereceden akrabaları
dışında) gibi etik ilkelerle bağdaşmayan ilişkilere girmezler,
2) Müşterilerden teamüllerin üzerindeki değerde hediye almazlar,
3) Konumlarını kullanarak, gerek kendi iş ortamlarından, gerekse müşterilerinin iş
olanaklarından kişisel çıkar sağlamazlar,
4) Portföy yönetimi faaliyetleri dışında, müşterilerden hisse senedi alım satım emri verme,
ordino ve diğer belgeleri imzalama, nakit ve menkul kıymet yatırma ve çekme, virman işlemi yapma
gibi işlemlerin bir veya birkaçını içeren vekaletname alarak müşteri adına işlem yapmazlar.
136
Çalışanların Müşteri Olarak İlişkileri
Üyeler, çalışanlarının,
1) Çalıştıkları kuruma borçlanma,
2) Kendi nam ve hesaplarına sermaye piyasası işlemleri yapma
konularında uygun görecekleri kuralları koyarlar. Üyelerin söz konusu kuralları çalışanlarına imtiyaz
tanımayacak şekilde belirlemeleri esastır.
Üyeler, yukarıda (b) bendinde yer alan konuda yapılacak düzenlemede, çalışanların sermaye
piyasası işlemleri yapma şartlarına ve bu işlemlere ilişkin olarak Üyeyi bilgilendirme esaslarına yer
verirler.
Üyeler, diğer üyenin çalışanının kendilerinde hesap açtırması durumunda, hesabı açtıranın diğer
üyenin çalışanı olduğunu bildirmesi ya da herhangi bir şekilde hesabın diğer üyenin çalışanına ait
olduğunun öğrenilmesi halinde, bu bilgiyi öğrendikleri tarihten itibaren en fazla bir hafta içinde hesabın
açıldığı zamanı da belirtmek suretiyle diğer üyeye yazılı olarak bildirirler.
Kurum Bazında Etik Kurallar Belirlenmesi ve Denetimi
Üyeler, tabi oldukları mevzuatta ve Birlikçe belirlenen Meslek Kurallarında yer alan hükümlere
aykırılık teşkil etmeyecek şekilde, kendi faaliyetlerine, müşteri ve çalışanlarıyla olan ilişkilerine dair
etik kuralları, Sermaye Piyasası Çalışanları Etik İlkeleri ve Davranış Kuralları’na da uygun olarak
belirler ve gerekli durumlarda güncellerler. Öte yandan, üyeler ilgili tarafların bu kurallara uymasını
denetlerler.
Üyeler, çalıştırdıkları kişilerden, kurum içi etik kuralların okunup anlaşıldığına ve görev süreleri
içinde bu ilkelere uygun hizmet verileceğine dair imzalı bir taahhütname alırlar.
Birlik, Üyelerce hazırlanacak etik kurallar içinde yer alması gereken asgari hükümleri belirler.
Birlik ve Diğer Kamu Kurum ve Kuruluşlarıyla İlişkiler
Üyeler, Birlik ve diğer Kamu Kurum ve Kuruluşlarıyla ilişkilerinde dürüstlük ve saydamlık
ilkeleri doğrultusunda hareket eder, mevzuat gereği denetim ve kontrol amacıyla Birlik ve bilgi istemeye
yetkili kurum ve kuruluşlarca istenebilecek bilgi, belge ve kayıtların doğru, eksiksiz ve zamanında
iletilmesi konularında gereken özeni gösterirler ve söz konusu personelin çalışmalarını kolaylaştırıcı
şekilde hareket ederler.
Sermaye Piyasası Çalışanları Etik İlkeleri ve Davranış Kuralları
Etik İlkeler ve Davranış Kurallarına Genel Bakış
Etik ilkeler, belirli bir meslekte çalışanlara ya da belirli bir mesleğin örgütsel davranışlarına
rehberlik eden, ahlaki kuralları içeren ve söz konusu davranışta bulunacak kişi veya kurumları derin
düşünerek eyleme geçme/geçmeme sürecine yönelten yazılı ve açıklayıcı nitelikteki ilkelerdir. Bu
şekilde oluşturulmuş etik ilkeler, çalışanların görevlerini veya mesleklerini en iyi şekilde yapmaya,
meslekleri için konulmuş kurallara uymaya, mesleklerini yaparken eylemlerinin ahlaki niteliğini
unutmamaya yöneltir.
Meslek etiği olarak da adlandırılan bu ilkeler; belirli bir meslek grubunun bir mesleğe ilişkin
olarak oluşturup, koruduğu; meslek üyelerine uymaları gereken ilkeleri gösteren, onları belli kurallar
çerçevesinde davranmaya zorlayan, kişisel eğilimlerini sınırlayan, yetersiz ve ilkesiz üyeleri meslekten
dışlayan; meslek içi rekabeti düzenleyen ve hizmet ideallerini korumayı amaçlayan mesleki ilkeler
bütünüdür.
Davranış Kuralları ise, Etik İlkelerin yanı sıra, belirli bir meslekte çalışan kişilerin mesleklerini
nasıl yapmaları gerektiği konusunda yol gösterici, öğretici ve sınırlayıcı olması amacıyla geliştirilen
kurallardır. Bu ilkeler Etik İlkelere uymanın yanı sıra, iş ve işlemler yapılırken karşılaşılan durumlarda
basiretli bir kişinin nasıl davranması gerektiğini idealize etmektedir. Etik İlkeler, kişiliği ve onun
137
gelişimini hedef alan soyut kavramları belirtirken, Davranış Kuralları, belirli bir mesleğin uygulamasına
yönelik somut yönlendirmeleri içermektedir.
Sermaye Piyasasında Etik İlkeler ve Davranış Kuralları
Finansal piyasaların temel işlevi kaynakların etkin, verimli ve tutumlu bir şekilde dağıtılması ve
böylece ekonomik büyümenin sağlanması olarak görülmüştür. Bu yaklaşım, kişilerin değerlerini ve
değerlerinden elde edilen faydalarını en çoklama güdüsünde olduğu varsayımına dayanarak, tam rekabet
ortamında çalışan piyasaların, kaynakların dağıtılması işlevini herhangi bir müdahaleye gerek kalmadan
kendiliğinden etkin, verimli ve ekonomik şekilde gerçekleştireceğini varsaymaktadır.
2008’de yaşanan finansal kriz tüm dünyaya, kendi çıkarları için yarışan müşteri temsilcilerinin
açılmaması gereken kredileri açmak için çaba sarf edebildiğini, bu kişilerin bağlı olduğu yöneticilerin
vermemesi gereken onayları verebildiğini, bu kredilerin yatırım kuruluşları tarafından sorgulanmadan
ya da sorgulansa bile sonuçları önemsenmeden havuzlaştırılarak menkul kıymetleştirilebildiğini ve
pazarlanabildiğini göstermiştir. Başka bir deyişle, ekonomik çıkarını en çoklamaya çalışmak ve bu amaç
için başka bir kaygı gözetmeksizin hareket etmek sonunda etkinlik ve verimliliğin sağlanmadığı, hatta
bunun krizi tetiklemek ya da krizin etkilerini artırmak gibi olumsuz sonuçlara yol açtığı görülmüştür.
İşte bu durum, finans piyasalarının her katmanında ahlaki değer yargılarındaki eksikliğin
sorgulanması ve bu eksikliklerin giderilmesi için etik ilkeler geliştirilmesini gerekli kılmıştır. Böylece,
finans piyasasını temel işlevlerinin temeline, dördüncü “E” olarak Etik yerleştirilmiştir.
Bu kapsamda, uluslararası genel kabul görmüş etik ilkeler ve davranış kuralları gözetilerek,
sermaye piyasası kurumlarında çalışanların sermaye piyasası faaliyetlerinde rehberlik etmesi amacıyla
“Sermaye Piyasası Çalışanları Etik İlkeleri ve Davranış Kuralları” (SPEK) hazırlanmıştır. SPEK
karmaşık etik durumlarla karşılaşan sermaye piyasası çalışanının, yöneticilerine, kendisine bağlı
çalışanlarına, müşterilerine ve tüm finans piyasasına karşı sorumluluklarını belirlemesinde destek
olmayı hedeflemektedir.
TSPB Etik İlkeleri
Temel İlke
Sermaye piyasası çalışanı, kamuoyuyla müşterilerle, işvereniyle, çalışma arkadaşlarıyla ve
sermaye piyasasının diğer katılımcılarıyla ilişkilerinde bağımsız, dürüst, adil, yetkin, özenli, güncel
bilgilere dayalı, saygılı ve etik hareket eder.
Bağımsızlık, Dürüstlük ve Adillik
Sermaye piyasası çalışanı, sermaye piyasasının onurunu ve müşterilerinin çıkarlarını kendi
kişisel çıkarlarının üzerinde tutar; müşterilere açık, anlaşılır ve doğru bilgi verir ve hizmetleri
zamanında, doğru ve eksiksiz yerine getirir; müşteri ayrımı yapmaksızın her müşteriye eşit şekilde
davranır.
Özen ve Titizlik
Sermaye piyasası çalışanı, çalışmalarında ve kararlarında dikkatli ve basiretli bir kişinin aynı
koşullar altında ayrıntılara vereceği önemi verir ve göstereceği dikkat ve gayreti gösterir.
Sürekli Gelişim
Sermaye piyasası çalışanı, sermaye piyasasının sürekli değişim ve gelişim içinde olduğunun
farkındadır, bilgi ve becerilerini güncel tutmak ve geliştirmek için çaba sarf eder.
Sır Saklama
Sermaye piyasası çalışanı, çalıştıkları kurum ve müşterileri hakkında öğrendikleri sırları
açıklamaz, bu sırları kendilerinin veya üçüncü kişilerin menfaatine kullanmaz.
138
Etik Düşünme
Sermaye piyasası çalışanı, sermaye piyasası faaliyetlerinde bulunurken karşılaştığı olaylar
karşısında sermaye piyasası mevzuatı ve kurumsal değerleri göz önünde bulundurarak özgür iradesine
dayanan bağımsız kanaatini kullanır; diğer bireyleri de sermaye piyasası etik ilkeleri çerçevesinde
davranmaya ve mesleğin saygınlığını korumaya teşvik eder.
TSPB Davranış Kuralları ve Açıklamaları
Mesleki Uzmanlık Kuralı
Sermaye piyasası çalışanının, sunmuş olduğu sermaye piyasası faaliyetini tam ve yetkin bir
şekilde gerçekleştirebileceği düzeyde yasal çerçeveyi bilmesi beklenmektedir. Bu nedenle konuya
ilişkin olarak aşağıdaki kurallar belirlenmiştir.
1.3.2.4.1.1. Mevzuatın Bilinmesi
Sermaye piyasası çalışanı, sermaye piyasası ve ilgili diğer mevzuatı, kurum içi düzenlemeleri
öğrenmeli, kendini güncel tutmalı ve bunlara uymalıdır. Mevzuatlar arasında uyumsuzluk veya çelişki
olması durumunda daha katı olan düzenlemeye göre hareket etmelidir. Sermaye piyasası çalışanı
düzenlemeleri kasıtlı olarak ihlal etmemeli, ihlal ihtimalinin belirmesi durumunda kendisini konunun
dışında tutmalı, ihlal edenlere yardımcı olmamalı ve konuyu kurum yetkililerine bildirmelidir.
Sermaye piyasası çalışanı, sundukları sermaye piyasası faaliyetlerine yönelik Türk mevzuatının
ve hizmet sunulması durumunda ilgili ülke düzenlemelerinin farkında olmalı ve bunları öğrenip
anlamalıdır. Öte yandan, bu kural sermaye piyasası çalışanının ilgili mevzuat konusunda uzman olması
anlamına gelmemektedir. Önemli olan, sermaye piyasası çalışanının sunmuş olduğu sermaye piyasası
faaliyetini tam ve yetkin bir şekilde gerçekleştirebileceği düzeyde yasal çerçeveyi bilmesidir.
Müşterilere yurt dışına yönelik ve/veya yurt dışında sermaye piyasası faaliyetleri sunulduğu
durumlarda, ilgili ülkenin mevzuatıyla, Türk mevzuatının çeliştiği durumlarda veya ilgili ülkede ve/veya
Türk mevzuatında konu hakkında hiç düzenleme bulunmadığı durumlarda, sermaye piyasası çalışanı
daha katı olan düzenlemeye uymalıdır. Sermaye piyasası çalışanı çalıştıkları kurumunun iç
düzenlemelerini ve davranış kurallarını bilmeli ve buna uygun davranmalıdır. Gerek Türk mevzuatı,
gerekse yabancı ülke mevzuatında yasaklanmamış bir eylem, etik düşünüldüğünde sermaye piyasasını
ve yatırımcıların çıkarlarını zedeleyebileceği sonucuna ulaşılıyorsa, yapılmamalıdır.
Sermaye piyasası çalışanı, çalıştığı kurumun ya da bir müşterinin iş ve işlemlerinin, mevzuat
hükümlerine aykırılık oluşturduğunu fark etmesi durumunda, konu hakkında ilgilileri uyarması ve buna
rağmen iş ve işlemin yapılmaya devam edilmesi durumunda, söz konusu eylemle ve/veya kurumla
ilişkisini kesmesi gerekir. Gerektiği durumlarda, Sermaye Piyasası Kuruluna (SPK), Mali Suçları
Araştırma Kuruluna (MASAK) ve/veya Türkiye Sermaye Piyasaları Birliğine (TSPB) bildirim
yapılmalıdır.
Mevzuatın uygulanması sırasında ortaya çıkabilecek çelişkili durumlarda; çalıştıkları sermaye
piyasası kurumunun mevzuata uyum biriminden ve/veya hukuk bölümünden destek almalıdır.
Sermaye piyasası kurumları da sermaye piyasası çalışanının SPEK’e ve ilgili diğer mevzuata
kolayca ulaşmasını sağlar, sermaye piyasası çalışanının mevzuat değişiklikleri konusunda güncel
kalmasına yönelik süreçler hazırlar, eğitim almalarını sağlar ve sermaye piyasası çalışanının olası
ihlalleri kurum içinde bildirebileceği ortamı sunar.
Örnek 1: Nil bir aracı kurumda kurumsal finansman bölümünde çalışmaktadır. Bir şirketin pay
ihracına yönelik çalışma sırasında SPK’ya sunulmuş olan finansal tablolarda dönem sonu karının
olduğundan daha yüksek görünmesini sağlayacak ve mevcut muhasebe standartlarına aykırılık
oluşturacak kasti işlemler yapıldığını fark eder. Nil, aracı kurumun mevzuata uyum biriminden ne
yapması gerektiği konusunda bilgi ister. Mevzuata uyum birimi görevlisi söz konusu finansal tabloları
hazırlama sorumluluğunun şirkette ait olduğunu, kendisinin SPK’ya bildirim yapmasına gerek
olmadığını belirtir.
139
Yorum 1: Finansal tabloların oluşturulmasında görev almamış olması ve mevzuata uyum
görevlisinin görüşüne başvurulması Nil’i sorumluluktan kurtarmamaktadır. Böylesi bir durumda Nil’in
yapması gereken gereğinin yapılması için ilgili kurum birim yöneticilerine durumu bildirmek, buna
rağmen sonuç alamadığı durumda bu iş ve işlemin dışında kalarak, SPK’ya, MASAK’a ve/veya
TSPB’ye bildirim yapmalıdır.
Örnek 2: Ünal bir portföy yönetim şirketinde çalışmaktadır. Ünal, portföy yönetim şirketinin
yönetmiş olduğu müşteri portföylerinin performansına ilişkin sunumunda esas alınabilecek bir
karşılaştırma ölçütü bulunmasına rağmen eşik değer kullanıldığını ve böylece yönetilen portföylerin
getirisinin olduğundan yüksek gösterildiğini fark eder.
Yorum 2: Performansın yanlış yansıtılması mevzuatla getirilmiş bir hükmün ihlalidir. Ünal’ın
yapması gereken, konu hakkında sıralı amirlerini veya gerekli durumlarda uyum görevlisini ve iç
denetim birimlerini uyarmak olmalıdır. Şirketin söz konusu sunumları kullanmaya devam etmesi
durumunda faaliyetle ilişkisini kesmeli ve konuyla ilgili düzenleyici denetleyici kurumlara bildirim
yapmalıdır.
Örnek 3: Sevda, büyük bir aracı kurumda yurt dışı piyasalar uzmanı olarak temel analiz
yapmaktadır. Çalışması kapsamında olan bir ülkede mukim bir şirketle ilgili inceleme yaparken, henüz
kamuya açıklanmamış ve şirketin piyasa değerini etkileyebilecek bir bilgi edinmiştir. İlgili ülkede bilgi
suiistimali suçu düzenlenmemiştir.
Yorum 3: Sevda daha katı düzenlemeler içeren Türk mevzuatındaki kurallara uymalı ve
müşterilerine tavsiyeler hazırlarken bu faktörü göz önünde bulundurmalıdır.
1.3.2.4.1.2. Bağımsızlık ve Tarafsızlık
Sermaye piyasası çalışanı mesleki faaliyetleri süresince bağımsız ve tarafsız olmalı ve bunu
sürdürmek için makul özen ve kanaatlerini kullanmalıdır. Sermaye piyasası çalışanı kendilerinin ya da
başkalarının bağımsızlığına ve tarafsızlığına gölge düşürebilecek hiçbir hediye, menfaat, maddi çıkar,
maddi karşılık sağlamamalı, buna yol açabilecek teklif veya talepte bulunmamalıdır.
Bağımsızlık ve Tarafsızlık davranış kuralı, sermaye piyasası çalışanının müşterileri ve
etrafındaki diğer kişiler ile olan ilişkileri sırasında ortaya çıkabilecek menfaat çatışmasından veya kişisel
kanaatlerini olumsuz etkileyen diğer durumlardan etkilenmemelerini sağlamaya yöneliktir.
Sermaye piyasası çalışanı sermaye piyasası faaliyetlerinin sunulması sırasında çelişki
yaşayabileceği birçok durumla karşılaşabilmektedir. Örneğin, aracı kurum müşteri temsilcisi aracı
kurumun komisyon gelirlerini artırmakla, müşterisine gereksiz alım satım yaptırmamak arasında
kalabilir; portföy yönetim şirketinde çalışan bir portföy yöneticisi ihraç yapan aynı gruba dahil bir
şirketin sermaye piyasası araçlarını almakla, yönetmiş olduğu portföye karşı sorumlulukları arasında
kalabilir; derecelendirme faaliyeti yapan bir derecelendirme uzmanı notun daha yüksek verilmesi için
ilgili şirketin yöneticilerinin etkisi altında kalabilir. Bütün bu ihtimallerde sermaye piyasası çalışanının
hem sermaye piyasasının düzenli işleyişinin sağlanması açısından hem de iş yaptığı kişilere karşı özen
borcu açısından sorumlulukları olduğunu unutmaması ve bağımsızlığını ve tarafsızlığını koruması
gerekir.
Ayrıca, sermaye piyasası çalışanının görüşünü etkilemek için lüks eğlencelere davetiye verme,
pahalı gösterilere bilet bulma, başka işleri yönlendirme vaat etme, talep fazlası olan halka arzlarda
öncelik verme gibi çeşitli menfaatler teklif edilebilir. Sermaye piyasası çalışanının yapacağı bir iş
karşılığında yukarıda belirtilen tipte menfaat sağlamasının bağımsızlığını ve tarafsızlığını olumsuz
yönde etkileyeceği kabul edilmektedir. Mütevazı hediyeler kabul edilebilir olmakla birlikte, sermaye
piyasası çalışanının müşteri menfaatleriyle çatışacak örtük veya açık önerileri kabul etmemesi ve bu
yönde gelecek baskılara karşı durmak için özel bir önem göstermesi gerekmektedir. Bu anlamda en
doğru yöntem bağımsızlık ve tarafsızlığı tehdit ettiği düşünülebilecek her türlü hediye teklifinin
reddedilmesidir.
Bağımsızlığı ve tarafsızlığı etkileyebilecek bir başka olasılık sermaye piyasası faaliyetlerinin
sunulması sonucunda müşterinin memnuniyetinin ifadesi olarak sermaye piyasası çalışanına çeşitli
menfaatler sağlaması veya vaat etmesidir. Örneğin, aracılık faaliyeti sırasında alım satım maliyetinin
140
belirli bir seviyede tutturulması durumunda müşterinin deniz kenarındaki yazlığında tatile göndermeyi
teklif etmesi, portföy yönetimi faaliyeti sırasında belirli bir getirinin sağlanması durumunda futbol
turnuvası finallerine bilet sağlanması gibi. Bu tür durumlarda sermaye piyasası çalışanının işlem
öncesinde işvereni bilgilendirmesi gereklidir. İşlem öncesi bilgilendirmenin mümkün olmaması
durumunda sağlanan menfaati işverene ilk fırsatta açıklanması gereklidir.
Araştırma raporlarının hazırlanması sırasında da bağımsızlığı ve tarafsızlığı etkileyebilecek
durumlar ortaya çıkabilir. Örneğin, halka açık olan ve araştırma bölümünün inceleme raporu
kapsamında olan bir şirket, aynı zamanda aracı kurumun müşterisidir. Araştırma bölümünün finansal
analiz çalışması sonrasında söz konusu şirket hakkında “sat” tavsiyesi vermesi aracı kurumla şirket
arasındaki ticari ilişkinin bozulması sonucunu doğurabilecektir. Başka bir olasılık, söz konusu şirket
tarafından araştırma bölümüne “al” tavsiyesi verilmesini sağlamak için yönlendirme yapılmasıdır. Bu
ve benzer durumlarda sermaye piyasası çalışanının bağımsızlığına ve tarafsızlığına gölge düşürmemesi,
araştırma raporlarının örtük ve belirsiz ifadeler içermemesi, genel kabul görmüş finansal analizlerin
kullanılarak müşterilerin tam ve doğru şekilde anlamalarını sağlayacak biçimde hazırlanması gerekir.
Örnek 1: Bir aracı kurumda maden sektörünü kapsayan araştırma raporları hazırlayan Çağla,
Borsaya kote bir madencilik şirketi tarafından analistlere yönelik olarak tesislerine düzenlenecek bir
ziyarete katılmaya davet edilmiştir. Şirket analist grubu için ulaşım ve tesislerin yakınındaki tek
konaklama yeri olan otelde konaklama masraflarını karşılamaktadır. Çağla, konaklama masraflarının
karşılanmasını kabul etmez ve kendisi öder.
Yorum 1: Çağla’nın konaklama masraflarının şirket tarafından karşılanması durumunda
SPEK’e aykırılık söz konusu olmayacaktır. Çünkü söz konusu seyahat iş için yapılmaktadır ve gidilen
bölgede alternatif bir konaklama olanağı bulunmamaktadır.
Örnek 2: Ayşe, bir portföy yönetim şirketinde araştırma bölümünde çalışmaktadır. Bankacılık
sektörüne yönelik yapmış olduğu bir araştırmada aynı gruba dahil bankanın borsa fiyatının yüksek
olduğu sonucuna ulaşmıştır. Ancak olumsuz bir araştırma raporunun ilişkilerine zarar vereceğinden
endişelenmektedir.
Yorum 2: Ayşe, bağımsız ve tarafsız davranmalı, araştırma raporunun arkasında durmalıdır.
Örnek 3: Gökhan’ın çalıştığı aracı kurum bir şirketin tahvil ihracına aracılık yapmaktadır. İhraç
yapacak olan şirket oldukça riskli bir durumda olmasına karşın tahvilin getirisi yeterli seviyede
görünmemektedir. Gökhan, aracı kurumla aynı gruptaki portföy yönetim şirketinin kurucusu olduğu
fonların portföy yönetici Esra ile konuşarak ihraçtan yatırım fonları portföyüne tahvil alması konusunda
yönlendirme yapmaktadır.
Yorum 3: Esra’nın yönetmiş olduğu yatırımı fonlarına karşı özen ve sadakat borcu
bulunmaktadır. Dolayısıyla, Gökhan’ın talebi karşısında bağımsız ve tarafsız davranmalı, ihracın risk
ve getirisini değerlendirerek yönetmiş olduğu portföyler için uygun olup olmayacağını değerlendirmesi
gerekir.
Örnek 4: Kerim, bir aracı kurumun yabancı müşterileri işlemlerine yönelik bölümünde
görevlidir. Yabancı müşteriler emir verirken ortalama bir fiyat vermekte, Kerim borsa fiyatları
üzerinden yapmış olduğu işlemlerle ortalama fiyatı tutturmaya çalışmaktadır. Ay sonunda müşteriyle
yapılan değerlendirme sonucunda işlemlerin ortalama fiyattan daha iyi düzeyde gerçekleştirildiği
görülmesi üzerine, müşteri Dünya Kupası finalleri için Kerim’e iki bilet, yakındaki bir tatil köyünde iki
gece konaklama, yemek ve maça limuzin ile ulaşım hediye etmiştir. Kerim sağlanan bu menfaati
işverenine bildirmemiştir.
Yorum 4: Kerim sağlamış olduğu menfaati işverenine bildirmeyerek bağımsızlık ve
tarafsızlığını olumsuz yönde etkileyecek davranışta bulunmuştur.
1.3.2.4.1.3. Gerçekdışı Gösterim
bulunmamalıdır.
Sermaye piyasası çalışanı sunduğu sermaye piyasası faaliyetleriyle ilgili gerçeğe aykırı beyanda
141
Sermaye piyasaları güven üzerine kuruludur. Yatırımcılar finansal bilgilerine inandıkları kişiler
tarafından kendilerine sağlanan beyanlar ve bilgilere güvenebilmelidir. Yanlış veya yanıltıcı gösterimde
bulunan sermaye piyasası çalışanı yatırımcılara zarar vermenin yanı sıra sermaye piyasalarına olan
güveni de zedelemektedir.
Gerçekdışı gösterim, herhangi bir gerçekdışı beyan, bir verinin ihmal edilmesi veya yanlış ve
yanıltıcı ifade şeklinde olabilir. Sermaye piyasası çalışanı sözlü ifadeleri, araştırma raporları, kamuyu
aydınlatma belgeleri, piyasa bültenleri, gazete makaleleri, e-postalar, sosyal ağlardaki yazılar vb. gibi
dokümanlarda bilinçli olarak yanlış bilgi vermemeli, kendisi için olumsuz olabilecek bir bilgiyi
saklamamalı veya sermaye piyasası kurumu veya sermaye piyasası aracı hakkında yanlış izlenim
oluşturmamalıdır.
Ayrıca, sermaye piyasası kurumları temel, teknik ve sayısal analizlere dayalı modeller
geliştirebilmekte, yatırım tavsiyelerini ve stratejilerini söz konusu modellere dayandırmaktadır. Bu tip
modellerin olası tüm değişkenleri öngörmesi ve içermesi mümkün olamayacağından zarar riskini de
barındırabilecektir.. Dolayısıyla, müşterilere yatırım modellerinin sunumu sırasında olası tüm
senaryoların tam ve açık şekilde aktarılması gerekir.
Sermaye piyasası çalışanı sunumlarında başkaları tarafından derlenmiş verileri ve/veya
hazırlanmış raporları da kullanabilmektedir. Bu tip veriler kullanırken mutlaka özgün kaynağa ilgi
verilmeli, bilginin kendisi tarafından hazırlandığı gibi bir izlenim yaratılmamalıdır. Bu kurala aykırılık
durumunda sermaye piyasası çalışanı intihal yapmış olacak, yetenekleri ve yetkinlikleri konusunda
yatırımcılara gerçek dışı gösterimde bulunmuş olacaktır. Bu kurala aykırılık aynı zamanda fikri ve sınai
haklara ilişkin düzenlemelere de aykırılık oluşturacaktır.
Sermaye piyasası çalışanı sermaye piyasası faaliyetlerinin sunulması sırasında yatırımlarla ilgili
herhangi bir getiri taahhüdünde bulunmamalıdır. Yatırım getirilerini etkileyen birçok değişken
bulunmaktadır. Bu değişkenlerin büyük bölümüne etki edilmesi mümkün olamamaktadır. Buna rağmen
yatırımlar için belirli bir getiri oranının garanti edilmesi (örneğin “bu yatırımın %X kazandıracağını
garanti ederim” denilmesi), yatırımcılar için yanıltıcı sonuçlar doğurmakta ve sermaye piyasalarına
güvenin sarsılmasına yol açmaktadır.
Örnek 1: Engin, emir iletimine aracılık yetki belgesi olan bir bankada müşteri temsilcisi olarak
çalışmaktadır. Müşterilerinden Nazım’a yüklü miktarda bir miras kaldığını öğrenmiştir. Engin, Nazım’ı
arayarak yatırımlarını sermaye piyasası ürünlerinde değerlendirmek istemesi durumunda ihtiyaç
duyabileceği her türlü sermaye piyasası faaliyetlerini sağlayabileceğini belirtmiştir.
Yorum 1: Emir iletimine aracılık müşteri emirlerinin alınarak bir işlem veya portföy aracısına
iletilmesinden ibarettir. Dolayısıyla, Engin’in her türlü sermaye piyasası faaliyetleri sağlanabileceği
yönündeki ifadesi gerçeğe uygun değildir.
Örnek 2: İlker internet sitesinde enerji sektörüne yönelik makaleler yazmaktadır. Süleyman bir
portföy yönetim şirketinde araştırma uzmanı olarak çalışmakta ve İlker’in yazılarını takip etmektedir.
İlker makalelerinin birinde Türkiye’de faaliyet gösteren bir enerji şirketinin bilinen ve tahmini
rezervleri, üretim kapasitesi, mevcut satış fiyatları, ürün arzında gelecekte oluşabilecek kısıtlamalar ve
bunun sonucundaki muhtemel satış fiyatları konusunda kapsamlı bir bilgi vermiştir. Süleyman, müşteri
sunumlarına söz konusu bilgileri aynen eklemiş ancak kaynağa yönelik her hangi bir ilgi vermemiştir.
Yorum 2: Süleyman alıntı kaynağı göstermeyip aynen alarak intihal yapmıştır.
Örnek 3: Serkan kaldıraçlı işlemler üzerine iş modeli geliştirmiş bir aracı kurumun satış müdürü
olarak görev olmaktadır. Müşterileriyle yaptığı görüşmelerde, yeni sermaye piyasası mevzuatı ile
getirilen düzenleme sonrasında müşterilerin tüm teminatlarının güvence altında olduğu, hiçbir şekilde
teminat varlıklarına kimsenin el uzatamayacağı ve hatta aracı kurum iflas etse dahi varlıklarının
Yatırımcıları Tazmin Merkezi kapsamında olduğu bilgisini vermektedir.
Yorum 3: Serkan gerçek dışı bir bilgi vermiştir. Her ne kadar müşteri teminatları Takasbank
bünyesinde izlenmekteyse de aracı kurumun söz konusu teminatları (izinsiz) kullanımı ihtimali
bulunmaktadır. Ayrıca, kaldıraçlı işlemler Yatırımcıların Tazmininden yararlanabilmekle birlikte bir üst
sınır bulunmaktadır. Dolayısıyla Serkan’ın müşterilere bu bilgileri de vermesi gerekir.
142
1.3.2.4.1.4. Mesleki Uzmanlığa Uygun Olmayan Davranış
Sermaye piyasası çalışanı sahtekârlık, hile ya da aldatma içeren hiçbir mesleki davranışta
bulunmamalı; mesleki itibarı, dürüstlüğü olumsuz etkileyebilecek, yetkinlikleri konusunda yanlış
izlenim uyandıracak her türlü eylemden kaçınmalıdır.
Sermaye piyasası çalışanının mevzuatı bilmesine yönelik davranış kuralı mevcut kanun,
yönetmelik, tebliğ, ilke kararı vb. gibi düzenlemelere uyma yükümlülüğünü belirtirken, Mesleki
Uzmanlığa Uygun Olmayan Davranış kuralı profesyonel dürüstlüğü, itibarı veya yetkinliğini zedeleyen
tüm davranışları ele almaktadır.
Yalan, aldatma, hırsızlık ve diğer dürüst olmayan davranışları içeren herhangi bir eylem
davranış kuralının ihlali anlamına gelir. Burada dikkat edilmesi gereken nokta eylemin mevcut mevzuata
aykırı olmamasına rağmen, eylemin sermaye piyasasına güveni sarsacak nitelikte olmasıdır.
Örnek 1: Ahmet bir aracı kurumda müşteri temsilcisi olarak çalışmaktadır. Ahmet ve
arkadaşları öğle yemeklerinde yakındaki alış veriş merkezine gitmekte ve yemeğin yanında alkol içeren
içecekler de almaktadır. Ahmet bazen içkiyi fazla kaçırabilmekte ve bunun sonucunda çalışma
arkadaşları öğle yemeğinden sonraki yatırım tavsiyelerinde Ahmet’e kuşkuyla yaklaşmaktadır.
Yorum 1: Ahmet’in içkiyi fazla kaçırması kendisinin mesleki güvenilirliğini ve dolayısıyla
sermaye piyasasının işleyişini olumsuz etkilediği için davranış kuralının ihlali anlamına gelmektedir.
Sermaye Piyasalarının Dürüst İşleyişini Sağlama Kuralı
Sermaye Piyasası Kanunu’nda suç olarak tanımlanan ve cezai yaptırımlara bağlanan fiiller ile
idari yaptırımlara bağlanmış olan bazı davranışlar piyasanın dürüst işleyişini bozmaktadır. Bu nedenle
konuya ilişkin aşağıdaki kurallar belirlenmiştir.
1.3.2.4.2.1. İçsel Bilgilerin Kullanımı
Sermaye piyasası araçlarının değerini, fiyatını veya yatırımcıların yatırım kararlarını
etkileyebilecek henüz kamuya açıklanmamış bilgi, olay ve gelişmeleri edinmiş olan sermaye piyasası
çalışanı bilgi suistimali suçuna yol açacak iş ve işlemleri yapmaktan ve/veya yapanlara yardımcı
olmaktan kaçınmalı ve işlemlerin yapılmasını önleyecek tedbirleri almalıdır.
Bilgi asimetrisi sermaye piyasasının etkinliğini bozmakta, piyasalara tam ve açık şekilde
işleyişine olan güveni sarsmakta ve bu nedenle içsel bilgilerin kullanılması yoluyla yapılan işlemler
düzenleyici kurumlar tarafından yasaklanmaktadır. Kısa vadede kişisel kar sağlamak için kullanılan bu
işlemler, ortaya çıkan güven sorunu nedeniyle uzun vadede yatırımcıların sermaye piyasalarından
uzaklaşmalarına neden olabilmektedir. Bu nedenle, içsel bilgilere dayalı işlemler suç olmanın yanı sıra
davranış kuralının da ihlali anlamına gelecektir.
Bir bilginin içsel nitelik taşıyıp taşımadığını değerlendirirken sermaye piyasası çalışanının
mesleki bilgisini, deneyimini ve sağduyusunu kullanması gerekmektedir. Bir bilginin içsel olup
olmadığını belirlerken içeriğinin yanı sıra kaynağı da ayrıca önem taşıyacaktır. Bilginin kaynağına olan
güven azaldıkça içsel olma ihtimali de o ölçüde azalacaktır. Örneğin, bir şirketin idari sorumluluğu
bulunan bir yetkilisinden gelen yeni bir yatırımla ilgili bilginin içsel olma ihtimali yüksek iken, şirketin
rakibi durumundaki bir şirketin yetkilisinin verdiği bilginin içsel olma olasılığı daha az olacaktır. Bir
başka unsur, bilgilerin fiyat üzerindeki etkisinin belirsizliğidir. Fiyat üzerindeki etkisinin belirsizliği
arttıkça bilginin önem düzeyi de azalacaktır. Dolayısıyla, sermaye piyasası çalışanı bu tip değişkenlere
bakarak bilginin içsel olup olmadığına karar verecektir.
Bilgi genel olarak piyasaya yayılıncaya veya piyasa tarafından erişilebilir oluncaya kadar
içseldir. Örneğin KAP’ta yayınlanan veya bir basın bülteniyle dağıtılan finansal tablolar etkin bir şekilde
yayılmıştır. Ancak, küçük bir yatırımcı grubu, analist veya diğer piyasa katılımcılarına yönelik kapalı
devre yapılan bir sunumda verilen içsel bilgilerin kamuya yayılmış olduğunu kabul etmek mümkün
olmayabilir. Bu tür bilgiler tüm yatırımcılara sunuluncaya kadar genel olarak içsel bilgi olarak niteliğini
korur.
Öte yandan, yatırım analizi yapan, şirket finansal tablolarını inceleyen ve şirketin bulunduğu
143
sektördeki verileri araştıran, şirketin yatırımcı ilişkileri bölümüyle temas kuran bir araştırma uzmanı,
kendi kişisel deneyimini kullanarak şirketin piyasa değeri konusunda öngörüde bulunabilir. Bu tip
kişisel öngörülere dayalı olarak elde edilen sonuçların kullanılması, içsel bilgi kullanımı kapsamında
değildir. Ancak, bu tip durumlarda dahi sermaye piyasası çalışanı araştırmasının ve sonuçlarının
dayanağı olan bilgi ve belgeleri olası ihtilaflarda kanıt olarak kullanmak üzere saklamalıdır.
Örnek 1: Telekom sektöründe faaliyet gösteren halka açık bir şirketin genel müdürü şirketin
gireceği bir ihaleye ilişkin bilginin kamuya duyurulmasından önce aracı kurumdaki müşteri temsilcisini
aramış ve şirket hisseleri için alım emri vermiştir. Müşteri temsilcisiyle yaptığı görüşmede ihale
hakkında da bilgi aktarmıştır. Bunun üzerine müşteri temsilcisi kişisel portföyüne de halka açık şirketin
hisselerinden almıştır.
Yorum 1: Yukarıdaki işlem bir sermaye piyasası suçu olmasının yanı sıra davranış kuralının
ihlali niteliği taşımaktadır.
Örnek 2: Gökben bir hukuk bürosunda çalışmaktadır. Hafta sonu arkadaşları kendisini ziyarete
gelmiştir. Sohbet sırasında Gökben, büyük bir halka açık perakende şirketinin Türkiye’deki en büyük
market zincirini almak istediğini ve kendisinin de bu satın almanın hukuki dokümanlarını hazırladığını
belirtir. Gökben’in arkadaşlarından Ethem ise portföy yönetim şirketinde portföy yöneticisi olarak görev
yapmaktadır. Ethem hemen yönetmiş olduğu portföylere söz konusu marketler zincirinin pay senetlerini
ekler. Ancak, ileriki günlerde Gökben ile yaptığı konuşma sırasında söz konusu satın almadan
vazgeçildiği bilgisini alır. Marketler zincirinin fiyatlarında herhangi bir değişiklik olmamıştır.
Yorum 2: İçsel bilgilerin kullanımı davranış kuralı bilginin fiyatlara yansıyıp yansımadığıyla
ilgilenmemekte bilginin fiyatı etkileyebilecek düzeyde olmasına bakmaktadır. Bu anlamda, söz konusu
satın alma işlemine yönelik bilgi fiyatı etkileyebilecek yapıda olup bu bilginin kullanılması davranış
kuralının ihlali anlamına gelecektir.
Örnek 3: İbrahim halka açık bir şirketin yatırımcı ilişkileri biriminden sorumlu yöneticisidir.
Şirketin geliştirmiş olduğu yeni bir yazılımla ilgili bölüm toplantısı yapmaktadır. Toplantı sırasında,
aynı şirkette hizmetli olarak görev yapan Ayşe katılımcılara çay dağıtmak üzere içeri girmiş ancak,
İbrahim konuşmasına devam ederek söz konusu yazılımın bitmek üzere olduğu ve piyasaya çıkması
durumunda şirket değeri üzerinde çok olumlu etkisi olacağı bilgisini vermiştir. Ayşe, toplantıdan çıkar
çıkmaz bir aracı kurumda müşteri temsilcisi olarak çalışan oğlu Kemal’i aramış ve duyduğu bilgileri
aktararak, halka açık şirketin pay senetlerini aldırmıştır.
Yorum 3: İbrahim’in toplantı sırasında içsel bilgiyi bilmemesi gereken bir kişinin içerde
olmasına rağmen ihmalkâr davranması davranış kuralına aykırılık oluşturmaktadır. Ayrıca, Kemal’in de
söz konusu bilginin içsel olduğunu bilmesine rağmen kullanması hem suç oluşturmakta hem de davranış
kuralının ihlali anlamına gelmektedir.
Örnek 4: Selim bir portföy yönetim şirketinde yatırım danışmanlığı bölümünde çalışmaktadır.
Selim’in sorumluluk alanları arasında finansal kurumlar girmektedir. Selim finansal kiralama
sektörünün sorunlarının tartışıldığı bir toplantıya katılmıştır. Söz konusu sorunlar ve bunların sektöre
etkilerini içeren bir rapor hazırlamaktayken Maliye Bakanlığını aramış ve buradaki uzmanlarla yaptığı
görüşme sırasında Maliye Bakanlığının finansal kiralama sektöründeki düşük KDV oranlarının istismar
edilmekte olduğunu, Maliye’nin bu durumdan hoşlanmadığını ve bunu engellemeyi düşündüğünü
öğrenmiştir. Bunun üzerine bu bilgiyi raporuna eklemiş, finansal kiralama şirketleriyle ilgili “sat”
tavsiyesi vermiş ve kendi portföyündeki finansal kiralama şirketlerine ait sermaye piyasası araçlarını
boşaltmıştır.
Yorum 4: Selim’in edindiği bilgi kendi araştırmalarıyla edinilmiş, kendi öngörülerine
dayanan bir bilgi olup içsel bilgi niteliği taşımamaktadır.
1.3.2.4.2.2. Piyasa Dolandırıcılığı
Sermaye piyasası çalışanı piyasa dolandırıcılığı suçunun unsurlarını taşıyan işlemler yapmaktan
ve/veya bu tür işlemler yapan kişilere yardımcı olmaktan kaçınmalıdır.
Sermaye piyasalarının etkin işleyişini engelleyen bir diğer dışsallık piyasa dolandırıcılığıdır.
144
Piyasa dolandırıcılığı işlem bazlı ve/veya bilgi bazlı olabilmektedir. Sermaye Piyasası Kanunu piyasa
dolandırıcılığı fiilini suç olarak tanımlamıştır. Ayrıca, sermaye piyasası mevzuatı sermaye piyasası
çalışanına bu tür işlemlerin fark edilmesi durumunda SPK’ya bildirim yapması yükümlülüğü
getirilmiştir.
Bu anlamda, sermaye piyasası çalışanının piyasa dolandırıcılığı eyleminin unsurlarını taşıyacak
iş ve işlemlerde bulunmaması, bu tür işlem yapanlara iştirak etmemesi ve yaptığı ve iştirak ettiği
şüphesini duyduğu kişileri SPK’ya bildirmesi gerekmektedir.
Örnek 1: Demir aracı kurumda müşteri temsilcisi olarak çalışmaktadır. Başka bir aracı
kurumdan arkadaşı olan Hilal kendisini arayarak bir enerji şirketinin sırasında hareket olacağını, paralı
müşterilerini bu senetleri alması konusunda ikna etmesini, işlemler sonrasında ortaya çıkacak kar
üzerinden kendisine belirli bir miktar para verileceğini söylemiştir.
Yorum 1: Demir’in söz konusu işlemlere yardımcı olması açıkça piyasa dolandırıcılığına iştirak
etmesi anlamına gelecek ve hem suç oluşturacak hem de davranış kurallarını ihlali niteliği taşıyacaktır.
Örnek 2: Esat internet tabanlı bir forum sitesi kurmuştur. Sitenin oldukça fazla abonesi
bulunmaktadır ve Esat da dahil olmak üzere çeşitli senetler hakkında yorumlar yapılmaktadır. Esat, kredi
kullandığı bir bankanın kendisinden ölçüsüz tutarda masraf aldığını düşünmektedir. Söz konusu
bankanın tahvilleri borsaya kote olup işlem görmektedir. Esat, bankadan intikam almak ve piyasa
fiyatlarını olumsuz etkilemek düşüncesiyle kurucusu olduğu forum sitesinde bankadan ciddi tutarda
mevduat çekilişi olduğunu, bankanın mali durumunun zayıfladığını yakında TMSF’nin bankaya el
koyacağını yazmaya başlamıştır.
Yorum 2: Esat’ın işlemi gerek sermaye piyasası mevzuatı gerekse bankacılık mevzuatı
açısından suç oluşturmakta ve ayrıca davranış kuralının ihlali anlamı taşımaktadır.
1.3.2.4.2.3. Piyasa Bozucu Eylemler
Sermaye piyasası çalışanı, makul bir ekonomik veya finansal bir gerekçeyle açıklanamayan,
borsa ve teşkilatlanmış diğer piyasaların güven, açıklık ve istikrar içinde çalışmasını bozacak nitelikteki
eylem ve işlemler yapmazlar ve bu yönde işlem yapanlara yardımcı olmaktan kaçınırlar.
Sermaye piyasasında gerçekleştirilen bazı eylemler adli suç olma (hapis cezasıyla yargılanma)
unsurunu taşıyacak kadar büyük olmamakla birlikte, piyasanın genel işleyişini bozan nitelik
taşıyabilmektedir. Borsa emir iletim ekranına sürekli bir lotluk emirler girilerek, derinlik bilgisini
göremeyen yatırımcılara, sanki aktif bir alım satım varmış gibi işlem yapmak bunun en tipik örneğidir.
Bu tarz işlemler, piyasa dolandırıcılığı gibi bir senedin fiyat eğilimini saptıracak boyutta olmamakla
birlikte, yatırımcıların kendileri için daha iyi sonuçlar doğurabilecek bir işlemi yapmalarını engellediği
için piyasanın etkinliğini zedelemektedir. Bu yüzden, bu tip eylemler idari suç olarak (idari para
cezasıyla cezalandırılarak) sayılmıştır.
Sermaye piyasası mevzuatı piyasa bozucu eylemleri içsel ve sürekli bilgilere dayalı olarak
yapılan piyasa bozucu eylemler, emir ve işlemler yoluyla yapılan piyasa bozucu eylemler, iletişim ve
haberleşme yoluyla yapılan piyasa bozucu eylemler, müşteri emrini gerçekleştirmeden önce kendi
çıkarına işlem yaparak gerçekleştirilen piyasa bozucu eylemler ve diğer piyasa bozucu eylemler olarak
sınıflandırmıştır.
Piyasa bozucu eylem yapmak sermaye piyasasının etkinliğini bozduğu için aynı zamanda
davranış kurallarına aykırılık olarak da tanımlanmıştır. Sermaye piyasası çalışanının, piyasa bozucu
eylem sayılan halleri bilmesi ve buna yol açacak iş ve işlemlerde bulunmaması ve bu yönde işlem
yapanlara yardımcı olmaktan kaçınması gerekmektedir.
Örnek 1: Çağlar bir şirketin yatırımcı ilişkileri bölümünde çalışmaktadır. Şirketin mali
tablolarının açıklanma tarihi gelmiştir. Mali tablolar açıklanmadan önce Çağlar dönem karı tutarını ev
arkadaşı Alper’e söylemiştir. Alper şirketin senetlerinde herhangi bir işlem yapmamıştır.
Yorum 1: Piyasa bozucu eylemler düzenlemesine göre, içsel bilginin kullanılıp
kullanılmadığının eylemin piyasa bozucu olarak sayılması açısından bir önemi bulunmamaktadır.
145
Örnek 2: Bir aracı kurumun genel müdürü olan Murat, aracı kurumun işlem hacminde daha üst
sıralarda yer alması için aracı kurum portföyünün aynı pay senedinde aynı fiyattan kendinden kendine
işlem yapmasını istemektedir.
Yorum 2: Murat’ın işlemleri emir ve işlemler yoluyla piyasa bozucu eylem niteliği
taşımaktadır.
Örnek 3: Portföy yönetim şirketinde analist olan İbrahim’in bir şirketin senetlerinde yüklü bir
pozisyonu bulunmaktadır. Yaptığı araştırma sonrasında senedin önümüzdeki dönem performansının
düşük olacağını tahmin etmiştir. Aynı gün, bir televizyon programına telefonla katılarak yorum yapmış
ve söz konusu senetler hakkında “al” tavsiyesinde bulunmuştur. Ancak, bu tavsiyeyi verdiği günün
ertesinde portföyündeki tüm şirket senetlerini boşaltmıştır.
Yorum 3: İbrahim’in işlemi iletişim ve haberleşme yoluyla yapılan piyasa bozucu eylemler
niteliğinde olup aynı zamanda davranış kuralının ihlali anlamına gelmektedir.
Müşterilere Karşı Görevler
1.3.2.4.3.1. Sadakat, Sağduyu ve Özen
Sermaye piyasası çalışanı müşterileriyle ilişkilerinde sadakat ve özen borcu yükümlülüklerini
göz önünde bulundurarak makul bir kişiden beklenecek dikkat ve ihtiyatla hareket etmelidir. Bu
anlamda, sermaye piyasası çalışanı müşterilerinin çıkarlarını işverenlerinin ve/veya kendi çıkarlarının
üstünde tutmalıdır.
Sermaye piyasası çalışanının müşterilere yönelik temel sorumluluğu iş ve işlemlerinde sadakat,
sağduyu ve özenli davranmaktır. Sermaye piyasası faaliyetleri müşterinin menfaati için yapılmalıdır.
Müşterinin menfaatine davranılıp davranılmadığının belirlenmesindeki ölçüt, aynı işlemi sermaye
piyasası çalışanının kendi nam ve hesabına yapacağı durumda sergileyeceği sağduyu, dikkat ve özenin
sergilenip sergilenmediğidir.
Müşterilere karşı sadakat, sağduyu ve özen davranış kuralının yerine getirilmesinin başlangıcı
müşteriyi tanıma kuralıdır. Sermaye piyasası çalışanı müşteriyle yaptığı ilk temasta gerek kendisini
gerekse müşterisini korumak adına onun kimlik bilgilerini tespit edecektir. Ardından tüm müşteriler
profesyonel ya da genel müşteri olmalarına göre sınıflandırılacak ve bu sınıflandırmaya uygun sermaye
piyasası faaliyetleri sunulacaktır. Daha sonra müşteriye yapılacak testlerle müşterinin risk ve getiri
tercihleri ile diğer kısıtları belirlenecektir. Artık bu aşamadan sonra yapılacak tüm işlemlerin belirlenen
bu değişkenlere göre yapılması, ortaya bir değişiklik çıktığında bunun müşteri profiline yansıtılması
sadakat, sağduyu ve özen davranış kuralının gereğidir.
Özellikle müşterinin test sırasında belirlediği değişkenlere uygun hareket edilmesi, bunların
sürekli takip edilmesi ve güncellenmesi böylece risk ve getirinin dengelenmesi anlamına gelmektedir.
Müşteriler, sermaye piyasası kurumlarına duydukları güvene dayanarak varlıklarını emanet
etmektedir. Bu güvenin temelinde sermaye piyasası kurumlarının söz konusu varlıkları yatırımcının
bilgisi dışında satma, rehnetme, teminata verme gibi bir işleme konu etmeyecekleri, müşteriye yapmış
oldukları yönlendirmelerde veya müşteri adına yapmış oldukları işlemlerde onun çıkarlarını
koruyacakları ve müşterinin sözleşmelerinde, testlerde çıkan sonuçlara göre davranılacağı
bulunmaktadır. Doğal olarak bu güvenin sarsılması tüm sermaye piyasasını olumsuz etkileyecektir.
Zaten bu yüzden yatırımcıların hak ve menfaatlerinin korunması için sermaye piyasasının düzenlenmesi
ve denetlenmesi Sermaye Piyasası Kanununun amaçları arasında sayılmış ve güveni kötüye kullanma
en ağır cezaya sahip suç olarak hükmedilmiştir.
Bu nedenle, müşteri portföyleri oluşturulurken, müşteri emirleri gerçekleştirilirken, müşteri
varlıkları saklanırken, müşteriye tavsiyelerde bulunurken müşterinin uzun vadeli hedef, beklenti ve
çıkarlarına uygun hareket edilmesi, müşterinin güvenini suiistimal edecek iş ve işlemlerde
bulunulmaması sermaye piyasası çalışanından beklenen davranış kuralıdır.
Bu arada belirtilmesi gereken bir diğer husus, özellikle kolektif yatırım kuruluşlarında gerçek
146
kullanıcının kim olduğu ve sermaye piyasası çalışanının sorumluluğunun kime karşı olacağıdır.
Örneğin, bir sigorta şirketinin kurmuş olduğu yatırım fonlarının yönetimini yapan portföy yönetim
şirketinde çalışan sermaye piyasası çalışanının sadakat, sağduyu ve özen borcu kime karşı olacaktır?
Her ne kadar bireysel emeklilik şirketi yatırım fonlarının temsil ve ilzamından gelen yetkisiyle, portföy
yönetim şirketinin işvereni durumunda olsa da portföy yönetim şirketinin sadakat, sağduyu ve özen
borcu söz konusu yatırım fonunun katılma belgelerini elinde bulunduran yatırımcılara karşı olacak,
öncelikle onların çıkarlarını gözetecektir.
Sermaye piyasası faaliyetlerine ilişkin düzenlemelerden biri müşteri emrinin en iyi şekilde
gerçekleştirme yükümlülüğüdür. Bu kurala göre, yatırım kuruluşu, alım satım aracılığı faaliyetlerinin
icrası sırasında müşterilerin fiyat, maliyet, hız, takas, saklama, karşı taraf ve benzeri hususlardaki
tercihlerini göz önüne alarak emir gerçekleştirme politikası çerçevesinde müşteri için mümkün olan en
iyi sonucu verecek şekilde emirleri yerine getirmekle yükümlüdür. Aynı kuralda, müşteri tarafından
emrin belirli bir kuruluş veya piyasaya iletilmesi yönünde açık bir talimatının bulunduğu durumda
yatırım kuruluşunun müşteri emrini en iyi şekilde gerçekleştirdiği kabul edilmektedir. Burada dikkat
edilmesi gereken sadakat, sağduyu ve özen borcunun karşılanması için işlemlerin “en ucuz” şekilde
değil “en iyi” sonucu verecek şekilde yani müşterinin çıkarlarına “en uygunu” olacak şekilde
yapılmasıdır. Burada bilinçli bir şekilde göreli olarak kullanılmış “en iyi”, “en uygun” ifadelerinin
arkasındaki varsayım, her yatırımcı için genel geçerli bir kuralın oluşturulamayacağı, her yatırımcının
yatırım tercihleri ve hedeflerine göre “en iyi”, “en uygun” işlemin belirlenmesi gerektiğidir. Dolayısıyla
sermaye piyasası çalışanı, her müşteri adına işlemin o müşteri için “en iyi” olup olmadığını
değerlendirmesi gerekmektedir. Örneğin, işlem aracısı bir aracı kurumun müşterisinin bir tahvil alımı
yapmak istediğini, işlem aracısının borsa haricinde 5 ayrı portföy aracısıyla da anlaşması olduğunu,
gerek borsanın gerekse portföy aracılarının muhtelif vade ve getirilere sahip tahviller için kotasyon
verdiği durumda sermaye piyasası çalışanının sadakat, sağduyu ve özen görevi bu tahviller arasında en
ucuz fiyatlı olanı seçmek değil, müşterinin risk, getiri, kısıtları ve hedeflerine en uygun olanı seçmek
olacaktır.
Örnek 1: Mustafa bir aracı kurumda türev araçlar temsilcisidir. Genel seçimler öncesinde
yaşanılan belirsizlikler nedeniyle piyasasının olumsuz etkileneceğini varsaymaktadır. Bunun üzerine
vadeli işlemler ve opsiyon piyasasında kısa pozisyon almaya karar vermiştir. Ancak açmayı istediği
pozisyon için gerekli tutarda teminatı bulunmamaktadır. Mustafa’nın teyzesinin aynı aracı kurumda
açmış olduğu hesabında pay senetleri bulunmaktadır. Teyzesi hesabını yılda bir iki kez kontrol eden ve
hesabında çok fazla hareket yapmayan bir kişiliğe sahiptir. Mustafa, teyzesinin hesabındaki senetleri
kendi açmış olduğu pozisyonun teminatı olarak kullanmıştır. Daha sonra, piyasa gerçekten Mustafa’nın
beklentilerine uygun olarak gerçekleşmiş ve aşağı düşmüştür. Mustafa kısa pozisyonundan dolayı ciddi
bir kazanç sağladıktan sonra pozisyonunu kapatmış ve teyzesinin senetlerini hesabına iade etmiştir.
Yorum 1: Mustafa sadakat, sağduyu ve özen borcuna aykırı hareket etmiştir. İşlem sonucunda
bir zararın olup olmamasının bu davranış kuralı açısından bir önemi bulunmamaktadır. Teyzesini her
hangi bir yazılı onayı olmadan söz konusu senetlerin kullanılması durumunda aykırılık oluşacaktır.
Kaldı ki, belirtilen bu tip işlemler sermaye piyasası suçu (güveni kötüye kullanma) da oluşturmaktadır.
Örnek 2: Beyhan bireysel emeklilik şirketinin kurmuş olduğu yatırım fonlarının yönetimini
yapan aynı gruba dahil bir portföy yönetim şirketinde portföy yöneticisidir. Beyhan, portföy yönetimi
sırasında alım/satım emirlerini aynı grubun aracı kurumu üzerinden iletmektedir. Söz konusu aracı
kurumla olan aracılık komisyon oranı piyasadaki emsal oranların biraz üzerinde görünmektedir. Beyhan,
emirlerin söz konusu aracı kurumdan iletilmesi karşılığında aracı kurumdan yönetmiş olduğu
portföylerin stratejisine uygun yatırım danışmanlığı hizmetini çok düşük bir ücret karşılığı almaktadır.
Almış olduğu yatırım danışmanlığı hizmetinin sonuçları çok başarılı görülmektedir.
Yorum 2: Sadakat, sağduyu ve özen borcunun gereği işlemlerin “en uygun” yapılmasıdır.
Beyhan’ın alım/satım emirleri nedeniyle ödediği komisyon “en ucuz” olmamakla birlikte almış olduğu
yatırım danışmanlığı hizmeti portföylerin ihtiyaçlarına yönelik ve verimli olması nedeniyle, Beyhan
davranış kuralına aykırı hareket etmemiştir.
Örnek 3: Hülya bir bankada sermaye piyasası çalışanıdır. Sektörde yaşanan yoğun rekabet
nedeniyle müşteri temsilcileri üzerindeki baskı artmış ve gelir hedefleri yükselmiştir. Hülya’nın
147
mevduat ve kredi hedeflerinin yanı sıra yatırım fonu, banka tahvili satma ve pay piyasası işlem
komisyonu kazandırma hedefleri de bulunmaktadır. Hülya hedeflerini tutturabilmek için müşterilerini
çeşitli senetlerde alım ve satım yapmaya ikna etmeye çalışmaktadır.
Yorum 3: Hülya’nın müşterilerine karşı sadakat, sağduyu ve özen borcu bulunmaktadır.
Müşterilerinin risk ve getiri tercihleri ile kısıtları ve hedeflerine uygun olmayan yönlendirmeleri açıkça
davranış kuralına aykırı olacaktır.
Örnek 4: Didem’in çalıştığı portföy yönetim şirketi, bir bireysel emeklilik şirketinin kurmuş
olduğu yatırım fonlarını yönetmektedir. Bireysel emeklilik şirketi aynı zamanda halka açık olup payları
borsada işlem görmektedir. Son dönemde bireysel emeklilik şirketinin işlem hacmi oldukça düşmüştür.
İşlem hacmindeki bu gerilemenin devam etmesi durumunda bireysel emeklilik şirketinin pay
senetlerinin endeks 30 kapsamından çıkması gündeme gelecektir. Endeks 30’da yer almak pay senetleri
için önemlidir çünkü özellikle yabancı yatırımcılar bu kapsamdaki şirketlerin pay senetlerine yatırım
yapmaktadır. Bireysel emeklilik şirketinin endeks 30’dan çıkması durumunda kurumsal yatırımcılar
tarafından ciddi bir satış baskısı söz konusu olacak ve şirket olumsuz etkilenecektir. Bunun üzerine,
bireysel emeklilik şirketinin genel müdürü, Didem’i aramış ve kendilerinin kurucusu olduğu ve ancak
Didem’in yönetmekte olduğu yatırım fonu portföyleri üzerinden bireysel emeklilik şirketinin pay
senetlerinde aynı fiyat ve miktarlı alım satım yapmasını rica etmiş ve bu işlemler sonucunda herhangi
bir kar/zarar oluşmayacağını belirtmiştir.
Yorum 4: Didem’in sadakat, sağduyu ve özen borcu yatırım fonu katılma belgesi sahiplerine
yöneliktir ve onların çıkarlarını gözeterek hareket etmesi gerekir. Didem’in genel müdürün ricası
üzerine söz konusu nitelikte işlemler yapması davranış kurallarına aykırılık oluşturacaktır.
1.3.2.4.3.2. Adil Davranma
Sermaye piyasası çalışanı sermaye piyasası faaliyetlerinde bulunurken tüm müşterilere adil
davranmalıdır.
Sermaye piyasası çalışanının sermaye piyasası faaliyetlerini yaparken müşterilere adil
davranması beklenmektedir.
Adil davranma ile ilgili etik düşünmeyi gerektiren durumlar sermaye piyasası faaliyetlerinin her
alanında sermaye piyasası çalışanının karşısına çıkabilir. Örneğin, bir halka arz sırasında talebin çok
yoğun olduğu durumlarda dağıtım yapılırken hangi müşterilere öncelik verilmelidir? Yatırım
danışmanlığı faaliyeti sırasında bir sermaye piyasası ürününe ilişkin bilginin müşteriler arasında
dağıtımı nasıl sağlanmalıdır? Daha önce verilmiş bir tavsiyenin değiştirilmesi durumunda müşteriler
arasında dağıtım önceliği nasıl olacaktır? Portföy yönetimi sırasında değer artışı beklenen senetlerin
portföylere alımında öncelik tanınacak mıdır?
Adil davranma sermaye piyasasına olan güvenin sağlanması açısından önem taşımaktadır.
Sermaye piyasasında yatırım yapacak müşteriler kendi durumlarına uygun hizmeti alacaklarından emin
oldukları takdirde çekinmeden ve daha rahat bu piyasaya gelecektir.
Burada “adil davranma” kuralının içeriğinin netleştirilmesi gerekmektedir. Doğal olarak,
sermaye piyasası kurumlarının çeşitli boyutlarda birçok müşterisi bulunmaktadır. Bu müşterilere hizmet
sağlarken, kurumun müşteri ilişkileri ilkelerine bağlı olarak müşterilere sunulan hizmetler ve
hizmetlerin niteliği arasında farklılaşmalar olabilmektedir. Söz konusu farklılaşma çoğunlukla
fayda/maliyet ölçütlerinden kaynaklanmaktadır. Buradan hareketle, “adil davranma” kuralı, müşterilere
“eşit davranmayı” değil, aynı nitelik ve niceliklere sahip farklı müşterilere aynı koşullarda davranmayı
anlatmaktadır.
Sermaye piyasası mevzuatında, sermaye piyasası kurumlarının müşterilerinin çıkarını ve
piyasanın bütünlüğünü gözeterek adil ve dürüst davranması gerektiği, bu yönde müşterileri ile olan
ilişkilerinde şirket, ortakları, çalışanları, yöneticileri ve bunlarla ilişkili kişiler ile müşterileri arasında
veya bir müşteri ile başka bir müşterisi arasında çıkabilecek çıkar çatışmalarını önleyecek organizasyon
yapısı oluşturulması gerektiği belirtilmiştir. Bu amaçla, sermaye piyasası kurumları yazılı bir politika
148
oluşturmalıdır.
Dolayısıyla sermaye piyasası çalışanının öncelikle yapması gereken kurum içi politikaların
bilinmesi, bunların yetersiz kaldığı durumda ise etik düşünmesidir.
Örnek 1: Aracı kurumun araştırma biriminde çalışmakta olan Serhat teknoloji sektörünü takip
etmektedir. Sektördeki firmalara yönelik yaptığı çalışma sırasında bir şirketin ciddi gelir getirebilecek
sözleşmeler yaptığını, şirketin bir sonraki dönem karında sıçrama olacağını, ancak bu gelişmenin henüz
fiyatlara yeterince yansımadığını görmüştür. Serhat, analizini destekleyen verilerinde yer aldığı
raporunu hazırlamış ve al tavsiyesi vermiştir. Bu arada, Serhat’ın analizlerinden memnun olan bir
müşterisi Serhat’ı öğle yemeğine davet etmiştir. Öğle yemeği sırasında Serhat müşterisine araştırma
sonuçlarından bahsetmiş ve rapordaki birkaç ifade düzeltmesinden sonra bugün müşterilere
göndereceğini belirtmiştir.
Yorum 1: Serhat adil davranma kuralını ihmal etmiştir. Serhat’ın müşterisinin alım/satım yapıp
yapmamasının bir önemi bulunmamaktadır. Serhat’ın kendisini yemeğe davet eden müşterisiyle aynı
durumdaki diğer müşterilerine karşı da sorumluluğu bulunmaktadır. Dolayısıyla, araştırma sonuçlarını
bildirirken adil davranması gerekmektedir.
Örnek 2: Kurumsal finansman bölümünde çalışan Çağrı’nın elinde bir şirketin tahvil ihracı
bulunmaktadır. Tahvil halka arz edilmeksizin nitelikli yatırımcılara satılacaktır. Tahvilin getirisi
karşılaştırma ölçütü durumundaki tahvile göre ve tahvilin vadesi içerisindeki faiz oranlarına ilişkin
beklentiler dikkate alındığında oldukça iyi görünmektedir. Bunun sonucu olarak ihraçta yüksek talep
gelmiştir. Çağrı ihracın dağıtım listelerini oluştururken ilişkilerinin iyi olduğu birkaç müşterisine
öncelik vermiş, daha sonra bir miktar kendi hesabına almış ve sonrada diğer hesaplara dağıtım yapmıştır.
Dağıtım sonrasında talep etmiş olmasına rağmen alamayan müşteriler olmuştur.
Yorum 2: Sermaye piyasası araçlarının ihracında dağıtım esasları, ihraççı ve/veya
yetkili kuruluş tarafından belirlenmektedir. Halka arz edilmeksizin satışlarda dağıtım
konusunda mevzuatın getirdiği bir belirleme bulunmamaktadır. Ancak, SPEK kapsamında
sermaye piyasası çalışanı müşterilerine adil davranma kuralına tabidir. Dolayısıyla, Çağrı’nın
müşterileri arasında ayrım yaparak ve hatta kendi hesabına öncelik vererek bu kuralı
gözetmediği görülmektedir.
1.3.2.4.3.3. Uygunluk
a. Sermaye piyasası çalışanı, sermaye piyasası faaliyetlerini sunmadan önce müşterilerin yatırım
deneyimine, risk ve getiri hedeflerine ve finansal kısıtlamalarına yönelik gerekli bilgileri sağlamak
amacıyla geliştirilen standart testleri kullanır ve bu testlerde yer alan bilgileri düzenli olarak günceller
ve yeniden değerlendirir.
b. Sermaye piyasası çalışanı, sermaye piyasası faaliyetlerini sunarken müşterinin genel yatırım
tercihlerini, portföyünün durumunu, kişisel ihtiyaçlarını, genel ekonomik ve finansal bilgileri ve bütün
bu değişkenlerinin birbiri ile bağlılaşımını (korelasyon) göz önünde tutar.
c. Sermaye piyasası çalışanı, müşterinin belirli bir ürün, talimat, ya da tarzda sermaye piyasası
faaliyetlerini alma yönünde iradesini bildirmiş olduğu durumlarda, test sonuçlarını dikkate alarak
hareket eder.
d. Sermaye piyasası çalışanları, kısıtları önceden belirlenmiş herhangi bir hesaba/portföye dair
işlem yaparken veya yatırım tavsiyesi hizmeti sunarken hesap/portföy bazında verilen kısıtların dışına
çıkmazlar.
Sermaye piyasası çalışanı, sermaye piyasası faaliyetlerini müşterilere sunarken doğru yatırım
ürünü ve/veya portföyünü ve stratejisini önerebilmek için söz konusu müşterinin risk ve getiri algısını,
risk ve getiri algısının müşterinin mali gücüyle örtüşüp örtüşmediğini, yatırım kısıtlarını, tecrübesini,
geleceğe dönük beklentilerini bilmesi gerekmektedir. Bu bilginin belirlenmesinde başlangıç noktası
geliştirilen standart testlerin yapılmasıdır. Söz konusu testler işlemlerin başlangıç aşamasında müşteriye
sunulacak yatırım hizmet ve faaliyet alternatiflerinin saptanmasına yardımcı olacaktır. Öte yandan,
müşterinin işlem yapmasıyla birlikte işlem tarzı ile testlerde yer alan sonuçların örtüşmediği ya da
149
testlerde yer alan bilgilerde zaman içerisinde değişiklikler olduğu ve böylece risk/getiri tercihleri ile
kısıtlarının değiştiği durumlar olacaktır. Bu nedenle, sermaye piyasası çalışanının söz konusu testlerin
mevzuatta yapılması zorunlu tutulduğu için yapılmadığını, bunun bir defalık bir test değil tam tersine
sürekli gözden geçirilerek güncellenmesi gerektiğini ve dolayısıyla bir test olmasının ötesinde yaşayan
bir yapı olduğunu bilmesi gerekmektedir.
Bu noktada dikkat edilmesi gereken bir diğer husus, her ne kadar söz konusu testlerin yapılması
müşteriyle ilk temas eden sermaye piyasası çalışanının görevi olarak görülse de sonrasında sunulan her
sermaye piyasası faaliyetleri sırasında müşteriyle temas eden sermaye piyasası çalışanının da uygun
davranış kuralını gözetmesi gerektiğidir.
Sermaye piyasası çalışanı sermaye piyasası faaliyetlerini sunarken müşterinin risk ve getiri
tercihleri ile kısıtlarına, bilgi birikimini, deneyimlerini, genel ekonomik ve finansal koşulları dikkate
alır. Ayrıca, sayılan bu değişkenlerin birbiriyle ilişkili olduğunu, birindeki değişikliğin diğer değişken
üzerinde de etkisi olacağını, dolayısıyla değişkenlerin bağımsız sonuçlarına bakmanın yanlış olacağını
sermaye piyasası çalışanı bilmeli ve hizmet sunumunu buna göre oluşturmalıdır.
Yatırım alternatiflerinin olası getirilerine rağmen her müşteri profiline uygun olmayacağı açıktır.
Buna rağmen müşterinin işlem yapmak istemesi durumunda sunulan sermaye piyasası faaliyetlerine
göre farklı davranmak gerekmektedir. Eğer test sonucunda herhangi bir ürün ve/veya portföyün ya da
hizmetin müşteriye uygun olmadığı kanaatine ulaşılırsa, müşteri yazılı olarak uyarılacak ve söz konusu
ürün ve/veya portföye ya da hizmete yönelik olarak müşteriye bire bir genel yatırım tavsiyesinde
bulunulamayacaktır. Ürün ve/veya portföyün ya da hizmetin müşteriye uygunluğunun belirlenmesine
olanak bulunmadığı veya uygun olmadığına ilişkin uyarıya rağmen müşterinin işlemi istemesi
durumunda, sermaye piyasası çalışanı, hizmet verip vermemek hususunda serbesttir. Portföy yönetimi
nedeniyle testinin yapıldığı durumlarda ise, testinin sonuçlarına uygun olmayan portföy yöneticiliği
veya yatırım danışmanlığı hizmeti sunulamayacaktır. Yani sermaye piyasası çalışanı, müşteri istediğini
belirtse dahi kendisine uygun olmayan ürünleri ve/veya portföyü sunma olanağı bulunmamaktadır.
Örnek 1: Yatırım danışmanlığı yetki belgesi olan bir aracı kurumda çalışan Tolga’nın müşterileri
Zerrin ve Beyhan’a yönelik portföy dağılım tavsiyesinde bulunması gerekmektedir. Bu nedenle her iki
yatırımcıya test yapmıştır. Zerrin 60’lı yaşlarında, aylık geliri aylık giderlerini karşılamaya yeten ve
ayrıca giderler düşüldükten sonra bile birikim yapabilen, risk algısı yüksek ve yatırım dönemi kısıtı uzun
bir kişidir. Beyhan ise 30’lu yaşlarda ilköğretime yeni başlamış bir çocuğu olan, yüksek gelir düzeyine
sahip ancak aylık giderlerini ancak karşılayabilen, risk algısı orta düzeyde ve yatırım dönemi uzun bir
kişidir. Tolga her iki yatırımcı için de %50 pay senetlerinden, %20 kamu borçlanma araçlarından, %20
özel sektör borçlanma araçlarından, %10 içinde altın opsiyon sözleşmesi olan korumalı fon katılım
belgelerinden almayı önermiştir.
Yorum 1: Tolga testi yaparak uygunluk davranış kuralıyla ilgili temel şartı yerine getirmiştir.
Ancak, çıkan sonuçlara göre her ikisine de aynı portföyün önerilmesi doğru değildir. Test sonuçlarına
göre Zerrin ve Beyhan profilleri ve tercihleri birbirinden farklıdır.
Örnek 2: Bankada müşteri temsilcisi olarak çalışan Dilek’in bir müşterisi düşen mevduat faiz
oranları nedeniyle yeterince gelir elde edemediğinden yakınmaktadır. Dilek müşterisine bankayla
TL/Dolar alım opsiyonu sözleşmesi satabileceğini ve böylece prim kazanabileceğini, bu arada parasını
TL mevduatta değerlendirerek faiz kazanmaya devam edebileceğini, vade sonunda kur kendi lehine
gerçekleşirse bankanın opsiyonunun yanacağını ve böylece daha çok gelir elde edebileceğini
belirtmiştir. Müşteri 65 yaşında, edebiyat öğretmenliğinden emekli, aylık emekli maaşından başka geliri
olmayan, kocasıyla yaşayan, bakmakla yükümlü olduğu bir kimse bulunmayan bir kişidir. Müşteri risk
almayı sevdiğini, artık bu yaştan sonra zaten kaybetmekten üzüleceği bir şey olmadığını ifade
etmektedir. Öte yandan test sırasında geçmiş yatırım tercihlerinin düşük risk grubuna dahil ürünler
olduğu görülmüştür.
Yorum 2: Müşterinin risk toleransı için kullandığı ifadeler ile risk profili arasında farklılık
bulunmaktadır. Ayrıca, finansal araçlarla ilgili genel bilgi düzeyi opsiyon sözleşmesini ve içinde
barındırdığı riskleri anlayabilecek düzeyde görülmemektedir. Test sonucunda opsiyon sözleşmesinin
müşteriye uygun olmadığı sonucu çıkmıştır. Dolayısıyla, Dilek’in alım opsiyonu satma yönündeki
önerisi uygunluk davranış kuralına aykırıdır.
150
Örnek 3: Portföy yönetim şirketinde çalışan Yiğit, müşterisini ziyaretine gitmiştir. Müşterisi
geçen ay annesinin vefat ettiğini, daha sonra annesinden kalan Etiler’deki evi 1 milyon TL’ye sattıklarını
belirtmiştir.
Yorum 3: Müşterinin risk alma becerisini etkileyen unsurlardan biri de müşterinin servetidir.
Yiğit’in müşterisine kalan miras sonrasında elde ettiği tutar risk alma becerisini artıracaktır. Dolayısıyla,
testin buna göre güncellenmesi gerekmektedir.
1.3.2.4.3.4. Performans Sunumu
Sermaye piyasası çalışanı, yatırım performansı bilgilerini iletirken bunun tam, doğru, kesin,
anlaşılır ve gösterge verilerle karşılaştırmalı olarak yapar.
Sermaye piyasası çalışanının yatırım alternatiflerinin performanslarını sunarken doğru, kesin,
anlaşılır ve tam bilgi vermesi, yanlış beyandan veya müşteriyi hataya düşürecek ifadelerden kaçınması
gerekir.
Bu sorumluluk gerek ürünün geçmiş gerekse geleceğe dönük performansı hakkında verilecek
bilgiyi kapsar. Bu anlamda, örneğin, geçmiş getirilere ilişkin bilgi sunulurken ölçek farkından
kaynaklanan yanıltıcı gösterimlere grafikler üzerinde yer verilmez. Geleceğe dönük getiri taahhüdünde
bulunulmaz. Bir yatırım ürünün geçmiş getirisinin başarısı gelecekteki performansının ölçütü olarak
kullanılmaz. Yatırım ürünlerine ilişkin "en iyi", "en güvenilir", "en sağlam" ve buna benzer öznel ve
abartılı ifadelere yer verilmez.
Örnek 1: Özge, portföy yönetimi ve yatırım danışmanlığı yetki belgeleri olan bir yatırım
bankasında çalışmaktadır. Özge müşteri ziyareti sırasında yatırım alternatifleri konusunda bilgilendirme
yapmaktadır. Bu sırada geçtiğimiz yıl %40 getiri sağlayan bir pay senedinin grafiğini göstererek, bu
senedi geçen sene tüm portföylere aldırdıklarını, sonuçlardan herkesin çok memnun olduğunu, bu sene
de senedin benzer bir performans sergileyeceğini, müşterinin portföyüne de bu senedin alınması
gerektiğini ifade eder.
Yorum 1: Performans sunumu davranış kuralı kapsamında yatırım ürünlerinin geçmiş dönem
performanslarının geleceğe dönük beklenti olarak sunulmaması gerekmektedir. Ayrıca, yılsonunda %40
getiri sağladığı belirtilen söz konusu senedin yıl içerisindeki dalgalanması (volatilitesi) konusunda bir
bilgi vermemiştir. Dönem içindeki dalgalanmalar müşterinin risk duyarlılığı açısından önem
taşımaktadır. Özge’nin performans sunumu davranış kurallarına uygun değildir.
Örnek 2: Portföy yönetim şirketinde çalışan Suna büyük bir vakfın portföyünü yönetmek için
teklif hazırlamaktadır. Portföy yönetim şirketinin yönettiği portföylerin performansına ilişkin sunumu
hazırlarken yönetilen tüm portföylerin getirisini toplu olarak hesaplayarak grafikleştirmiştir.
Yorum 2: Suna’nın getirileri toplulaştırarak göstermesi davranış kurallarına uygun değildir.
Toplu gösterim nedeniyle, hangi tip portföy yönetiminde başarılı olunduğu hangisinde başarısız
olunduğu anlaşılması mümkün olamayacaktır.
Örnek 3: Mert, portföy yönetim şirketinin yönetmiş olduğu kolektif yatırım kuruluşlarının
portföylerinin göreli getirilerini gösteren bir ilan/reklam hazırlamaktadır. Mert %80 pay senetlerinden
oluşan bir yatırım fonu portföyü için karşılaştırma ölçütü olarak mevduat faiz oranlarını kullanmıştır.
Yorum 3: Sermaye piyasası mevzuatına göre, karşılaştırma ölçütünün kolektif yatırım
kuruluşunun yatırım stratejisi ve yatırım yapılan varlık ve işlemlerin niteliklerine uygun olarak
belirlenmesi gerekmektedir. Mert’in içeriği %80 paydan oluşan bir portföy için mevduat faiz oranını
kullanması doğru değildir.
1.3.2.4.3.5. Gizliliğin Korunması
Sermaye piyasası çalışanı müşterilerin bilgilerini, bilgilerin yasadışı eylemlerle ilgili olması,
mevzuat gereği bilginin açıklanmasının zorunlu tutulması, müşterinin bilgilerin açıklanmasına izin
vermesi istisnai durumları haricinde, gizli tutar, kendi veya bir başkası menfaatine kullanmaz.
151
Sermaye piyasası çalışanı yapmış olduğu iş nedeniyle müşterilerin birçok bilgisine vakıf
olabilmektedir. Yatırımcılar sermaye piyasasına, onun kurumlarına ve bu kurumlarda çalışan kişilere
duydukları güven nedeniyle kişisel bilgilerini paylaşabilmektedir. Sermaye piyasası çalışanından
beklenen etik davranış söz konusu bilgilerin gizliliğinin korunmasıdır.
Gizliliğin korunması davranış kuralının bir diğer gereği ise müşteri verilerinin sermaye piyasası
çalışanının kendi veya bir başkası çıkarına kullanmamasıdır. Müşteri kendi bilgilerinin paylaşılmasına
rıza gösterse bile onun çıkarlarını zedeleyebilecek kişilik hak ve özgürlüklerinin etkileyebilecek her
durumda sermaye piyasası çalışanı edindiği bilgileri gizli tutmayı tercih etmelidir. Sermaye piyasası
çalışanı yapmış olduğu meslek nedeniyle kişilerin maddi durumlarını, alım/satım tercihlerini ve bunların
gerçekleşme zamanlarını öğrenme olanağına sahiptir. Bu onların sermaye piyasası çalışanı liyakatine
sahip olmaları nedeniyle elde ettikleri ayrıcalıklı bir konumdur. Söz konusu liyakati elde edebilmek için
üniversitelerden mezun olup bir sermaye piyasası kurumunda çalışma fırsatı bulmanın yanı sıra
kapsamlı bir sınavı başarıyla geçmek gerekmektedir. Dolayısıyla, bu değerli konuma gelmiş kişilerin
belli bir bilgi düzeyine ve çalışma azmine sahip analitik düşünebilen dürüst ve güvenilir olan, etik
düşünebilen vb. bireyler olması beklenmektedir. Bu anlamda, sermaye piyasası çalışanı müşteri
bilgilerini kendi ve/veya başkaları menfaatine kullanırsa hem “sermaye piyasası çalışanı” liyakatine hem
de sermaye piyasasının güvenilirliğine gölge düşürecektir.
Dolayısıyla bu davranış kuralı, hem sermaye piyasasının güvenilir bir ortamda işleyişinin, hem
ihtisas mesleği onurunun, hem de yatırımcıların hak ve menfaatlerinin korunması amacının bir gereğidir.
Bu gereği güvence altına almak için sermaye piyasası mevzuatının muhtelif düzenlemelerinde yatırım
kuruluşlarının, sermaye piyasası çalışanının ve yatırım kuruluşlarına dışarıdan hizmet verenler kişilerin
müşteriler hakkında öğrendikleri sırları açıklayamayacağı ve bu sırları kendilerinin veya üçüncü
kişilerin menfaatine kullanamayacağı yer almaktadır. Örneğin, piyasa bozucu eylemleri tanımlayan
düzenlemede sermaye piyasası araçlarının fiyatını etkileyebilecek büyüklükteki emirlerin iletilmesinden
önce, bu bilgiye vakıf olarak ilgili sermaye piyasası aracında veya bu araçla ilgili diğer sermaye piyasası
araçlarında işlem yapılması veya bilginin üçüncü şahıslara aktarılması piyasa bozucu eylem olarak
tanımlanmış ve idari para cezası yaptırımı getirilmiştir.
Türk Ceza Kanununda da kişisel verileri, hukuka aykırı olarak bir başkasına veren, yayan veya
ele geçiren kişinin cezalandırılacağına ve hatta verilerin bir mesleğin icrası nedeniyle elde edilmiş
olması durumunda cezanın artırılacağına dair hüküm bulunmaktadır.
Ancak, cezalar ve yaptırımların olması kişilerin kurallara aykırı hareket etmelerini
engellememektedir. Kişinin yapmayı planladığı eylemin doğruluğu ve yanlışlığı konusunda karar
vermesini ve eylemi yapıp yapmamasının sağlayan şey aslında etik düşünmesidir. Dolayısıyla sermaye
piyasası çalışanından beklenilen bulunduğu konumun farkında olmasıdır.
Gizliliğin korunması davranış kuralı müşterinin kurumla veya sermaye piyasası çalışanıyla
ilişkisi bitse dahi geçerliliğini sürdürmektedir.
Öte yandan, özellikle kara para ve suç gelirlerinin aklanmasının önlenmesine dair mevzuat ile
sermaye piyasası suçlarında sermaye piyasası çalışanı tarafından şüpheli işlemelerin görülmesi
durumunda bildirim yapılması gerektiğine dair mevzuatta hükümler bulunmaktadır. Doğal olarak, bu
tür bildirimler gizliliğin korunması davranış kuralının istisnasını oluşturmaktadır.
Örnek 1: Hülya bir bankanın özel bankacılık biriminde müşteri temsilcisi olarak çalışmaktadır.
Hülya’nın müşterileri gelir düzeyi bankanın belirlediği seviyenin üstündeki kişilerden oluşmaktadır.
Hülya’nın eşi Özgür yurtdışından lüks araba ithal etmekte ve satmaktadır. Özgür pazarlama yapabilmek
amacıyla Hülya’dan müşterilerinin ad, soyad ve telefon bilgilerini kendisine vermesini istemiştir.
Yorum 1: Hülya’nın söz konusu bilgileri Özgür’e vermesi durumunda hem suç hem de davranış
kuralına aykırılık oluşacaktır.
Örnek 2: Seyhan bir hastanenin prematüre bebek doğum bölümünde çocuk doktoru olarak
çalışmaktadır. Hastanenin en büyük ihtiyacı prematüre doğumlarda bebeğin kronik akciğer sorunu
yaşaması nedeniyle yeteri sayıda kuvöz ve solunum cihazı bulunmasıdır. Seyhan, hastanenin bu
ihtiyacını gidermek için bağış toplayabileceklerini düşünmektedir. Bunun üzerine büyük bir portföy
yönetim şirketinde çalışan üniversite arkadaşı Atila’dan kendisine yardımcı olmasını ister. Atila
152
şirketlerinin müşterilerinin çok varlıklı kişilerden oluştuğunu bu kişilerin büyük kısmının severek
yardımcı olacaklarını belirtir ve bu kişilerin bir bölümünün listesini Seyhan’a verir. Seyhan listede yer
alan kişileri arayarak durumu anlatır. Bunun sonucunda yapılan bağışlar sayesinde hastaneye 10 adet
daha kuvöz ve solunum cihazı alınır.
Yorum 2: Yapılan eylemin iyiniyetli bir sosyal sorumluluk amacı taşıması eylemi meşru hale
getirmemektedir. Atila’nın listeyi Seyhan’a vermesi davranış kuralına aykırılık oluşturacaktır.
Örnek 3: Ömer bir portföy yönetim şirketinde çalışmaktadır. Ömer’in büyük kurumsal
yatırımcılara ait portföyleri yönetmektedir. Söz konusu kurumsal yatırımcılardan birisi acil nakit
ihtiyacını karşılamak için portföyündeki sermaye piyasası araçlarından birinin satılması için Ömer’e
talimat vermiştir. Aynı sermaye piyasası aracı Ömer’in kişisel hesabında da bulunmaktadır. Müşterinin
talimatının gerçekleşmesi durumunda söz konusu sermaye piyasası aracının sırası birkaç kademe aşağı
gidecektir. Bunun farkında olan Ömer kurumsal müşterinin emrini gerçekleştirmeden önce kendi
hesabındaki senetleri satmış, vadeli işlemler piyasasında söz konusu senette kısa pozisyon almış ve
ayrıca senedin dayanak varlık olduğu satım varantlarından almıştır. Ardından emri gerçekleştirmiş,
senedin fiyatları aşağıya düştükten sonra kendi hesabına tekrar almış ve diğer pozisyonlarını da
kapatarak alım satımdan ciddi bir gelir elde etmiştir.
Yorum 3: Bu işlemler sermaye piyasasında en sık karşılaşılan aykırılık tipleridir. Ömer’in
yaptığı işlem hem piyasa bozucu işlem olması nedeniyle idari para cezasını gerektiren hem de gizliliğin
korunması davranış kuralına aykırılık oluşturan bir eylemdir.
İşverene Karşı Görevler
Sermaye piyasası çalışanının işverene karşı görevlerini aşağıdaki dört başlıkta toplayabiliriz.
1.3.2.4.4.1. Bizzat Çalışma, Özen ve Sadakat
Sermaye piyasası çalışanı, görev tanımına giren işleri bizzat ve özenle yapmak ve işverenin
menfaatinin korunmasında sadakatle davranmak zorundadır.
Sermaye piyasası çalışanı ile sermaye piyasası kurumu arasındaki iş sözleşmesinin bir gereği
olarak sermaye piyasası faaliyetlerinin bizzat sermaye piyasası çalışanı tarafından sunulması
gerekmektedir. Yapacağı işi bir başkasına, çalıştığı kurumdan habersiz devredemez. Çünkü hizmet
sözleşmesi sermaye piyasası çalışanının kişiliği, kabiliyeti, becerisi, yetkinlikleri, lisansları dikkate
alınarak o işe uygun görüldüğü için yapılmıştır.
Sermaye piyasası çalışanının görev yaptığı sermaye piyasası kurumunun mülkiyetinde olan
müşteri veri tabanı, geliştirilen yazılımlar ve diğer fikri ve sınai haklar, ticari sırlar, teknik sistemler,
makine, araç ve gereç ile sermaye piyasası kurumunun itibarı gibi varlıkların kullanımına ve
korunmasına özen gösterilmelidir. Özen borcu davranış kuralına aykırılık aynı zamanda hukuki ve cezai
sorumlulukları da beraberinde getirebilecektir.
Sermaye piyasası çalışanı her zaman müşterilerin çıkarlarını işverenlerinin ve kendi çıkarlarının
üzerine koymalıdır. Ancak bu kuralı gözetirken, yaptığı eylemlerin işveren firmanın sürdürülebilirliği
ve itibarı üzerindeki etkilerini de dikkate almalıdır. İşverene sadakat davranış kuralıyla anlatılmak
istenilen sermaye piyasası çalışanının mevzuat, ilke ve kurallara aykırı olmadığı sürece işverenleri ile
aralarındaki iş sözleşmesinden doğan yükümlülüklerine uymalarıdır. Örneğin, hizmet ilişkisinin devamı
süresince, sadakat borcuna aykırı olarak bir ücret karşılığında üçüncü kişiye hizmette bulunmamalı ve
özellikle kendi işvereninin faaliyetleriyle çıkar çatışması oluşturacak işlemler yapmamalıdır.
Sadakat kuralının bir başka sonucu, sermaye piyasası çalışanının yaptığı iş sırasında öğrendiği,
özellikle sermaye piyasası faaliyetlerine yönelik bilgileri, hizmet ilişkisinin devamı süresince kendi
yararına kullanamaması veya başkalarına açıklamamasıdır. Bu kural, hizmet ilişkisinin sona ermesinden
sonra da geçerlidir. Sermaye piyasası çalışanının, ayrılmakta olduğu işvereninin
-ticari sırlarını kötüye kullanması,
153
- gizli bilgilerini açığa vurması,
- müşterileriyle bağlantıya geçerek ayrıldıktan sonra kendisiyle iş yapmaları için pazarlama
yapması,
- mülkiyetindeki bilgi, veri tabanı, dokuman, sunum, müşteri listeleri gibi fikri ve mülki hakları
izinsiz alması, kullanması veya bunlara kullanılamayacak biçimde zarar vermesi
sadakat davranış kuralının ihlali anlamına gelecektir.
Öte yandan, sadakat kuralı her hususta işveren çıkarlarını kişisel çıkarların önüne koymak
anlamına gelmemektedir. Örneğin, işten ayrılan bir sermaye piyasası çalışanı sadakat yükümlülüğün
ihlal etmemek kaydıyla işvereniyle ilişkisini sona erdirmeden önce onunla rekabet edecek bir işi
başlatabilir, iş arayışına girebilir. Ayrıca, bu kural önemli kişisel ve ailevi yükümlülüklerin yerine
getirilmesinin ihmal edecek düzeyde bir sadakat yükümlülüğü demek değildir.
Sadakat kuralına istisna olabilecek bir başka durum sermaye piyasası kurumunun faaliyetlerinin
mevzuata uygun olmaması ve kurumun bunu bilerek ve isteyerek yapıyor olmasıdır. Sermaye
piyasasının güvenilirliği ve yatırımcı hak ve menfaatlerinin korunması sermaye piyasası çalışanının
işvereninin çıkarlarının önündedir. Bu nedenle, işverenin düzenlemelere aykırı eylemlerinde, sermaye
piyasası çalışanının normalde işverenine karşı sadakat borcunu ihlal edecek bir davranış, örneğin
işverenin talimatına karşı çıkmak, belirli politikaları ve süreçleri ihlal etmek veya usulsüzlükleri
gösteren kayıtları kopyalayarak koruma altına almak, istisnai durum yaratabilir. Böyle bir eylem,
sadece, niyetin açık bir şekilde sermaye piyasası çalışanının kişisel çıkarı için değil sermaye piyasası
güvenilirliğinin ve yatırımcı hak ve menfaatlerinin korumayı amacına uygunsa sadakat davranış
kuralının istisnası olacaktır.
Örnek 1: Tevfik bir yatırım bankasının kurumsal finansman bölümünde çalışmaktadır. Banka,
çok büyük bir gayrimenkul yatırım ortaklığının pay halka arzının aracılığını yapacaktır. Halka arz
sürecinde şirketin değerlemesinin yapılması Tevfik’e verilmiştir. Tevfik genel olarak şirket değerleme
modellerini bilmekle birlikte son dönemde ekonomik katma değer yönteminin (economic value added
– EVA) de kullanılmaya başlandığını duymuştur. Tevfik söz konusu yönteme henüz hakim olmamakla
birlikte değerleme raporunda yer vermek istemektedir. Bunun üzerine bir başka yatırım kuruluşunda
çalışan ve EVA modeline hakim olduğunu bildiği arkadaşı Serkan’dan yardım ister ve şirketin
değerlemede kullanılacak verilerini paylaşır.
Yorum 1: Tevfik’in eyleminde birçok davranış kuralının ihlali söz konusudur. Öncelikle,
kendinin bizzat yapması gereken değerleme işini işvereninin bilgisi dışında başka birine yaptırmaya
çalışması bizzat çalışma davranış kuralının ihlalidir. Müşterinin değerlemeye esas bilgilerinin Serkan’la
paylaşılması müşteri bilgilerini gizliliğinin korunması ilkesine aykırıdır. Ayrıca, söz konusu halka arzı
yapacak olan yatırım bankasının itibarının zedelenmesi de söz konusudur. Çünkü, halka arzı yapacak
olan kuruma bu işin verilmesini arkasındaki varsayım bu konuda yetkin olduğunun düşünülmesidir.
Değerleme işinin bir parçası dahi olsa başkası tarafından yapılması ve bu bilginin yayılma ihtimali,
yatırım bankasının itibarına gölge düşürecektir. Bu nedenle Tevfik özen borcunun gereğini de
yapmamıştır.
Örnek 2: Serap, piyasa yapıcı olarak kaldıraçlı işlemler (foreks) yapan bir aracı kurumda
müşteri temsilcisi olarak çalışmaktadır. Piyasada lisanslı personele olan yoğun talep nedeniyle aynı alt
sektördeki birçok aracı kurum kendisine iş teklifi yapmaktadır. Bu tekliflerden birisini kabul etmiştir.
Durumu henüz çalışmakta olduğu aracı kuruma bildirmeden önce kendi portföyündeki tüm
müşterilerinin bilgilerini bir USB cihazına aktarmıştır.
Yorum 2: Serap’ın söz konusu veri tabanını şirket dışına çıkarır ve yeni işyerinde kullanırsa
hem işveren karşı özen borcunu ihlal etmiş olacak hem de cezai yaptırımı olan bir suç işlemiş olacaktır.
Durumun fark edilmesi halinde eski işvereninin Serap hakkında tazminat ve suç duyurusunda bulunma
olasılığı da bulunmaktadır.
Örnek 3: Ufuk bir portföy yönetim şirketinde çalışmakta ve aynı gruba dahil bir de aracı kurum
bulunmaktadır. Söz konusu aracı kurum genellikle işlem hacminde ilk beşte yer almaktadır ve aracı
kurumlar işlem hacminde üst sıralarda yer almayı pazarlama aracı olarak kullanmaktadır. Ancak son
154
dönemde aracı kurumun işlem hacmi bir miktar düşmüştür. Aracı kurumun genel müdürü Ufuk’un
çalıştığı portföy yönetim şirketinin genel müdürünü aramış ve yönetmekte oldukları yatırım fonlarının
aynı senette, aynı fiyat ve miktarlı alım/satım yapmalarını rica etmiş, bunun sonunda nette kar/zarar
oluşmayacağını ve bu işlemler için kendilerinden komisyon alınmayacağını belirtmiştir. Ufuk’un genel
müdürü kendisini arayarak durumu belirtmiş ve Ufuk’tan bu yönde işlem yapması yönünde talimat
vermiştir.
Yorum 3: Ufuk’un yatırım fonlarının müşterilerine karşı sadakat borcu bulunmaktadır. Yaptığı
işlemlerde ilk olarak gözetmesi gereken davranış kuralı budur. Ayrıca, sermaye piyasasının güvenli, adil
ve rekabetçi bir ortamda işleyişi ise tüm sermaye piyasası çalışanının gözetmesi gereken temel kuraldır.
Her ne kadar, yapılacak işlem bir zarar doğurmasa ve/veya suç unsuru taşımasa da işlem sonucunda
gerçekte olması gerekenden farklı bir bilgi, istatistik ve sonuç piyasaya yansıyacaktır. Bu verileri
kullanana veya gözeten karar alıcılar yanlış yönlenmiş, bilgilenmiş olacaktır. Dolayısıyla Ufuk’un
yapması gereken etik düşünme bu şekilde işlem yapmayı geri çevirmek olmalıdır. İşveren yapılacak bu
itiraz sadakat borcunun istisnası olacaktır.
Örnek 4: Ahmet kaldıraçlı alım satım işlemleri yapan bir aracı kurumda hazine bölümünde
çalışmaktadır. Bazı durumlarda karlı durumundaki müşterilerin emirlerinin iletilmesi sırasında
müşterinin emrinin olması gerekenden daha kötü bir fiyatla gerçekleştiğini ve müşterilere durumun
“kayma”dan (slippage) kaynaklandığının açıklandığını görmüştür. Ancak, konuyu biraz araştırdığı
zaman alım/satım sisteminde eklenen bir yazılımla belirli değişkenleri tutturan müşterilerin emirlerinde
bu işlemlerin yapıldığını anlamıştır.
Yorum 4: Ahmet’in söz konusu işlemlerin engellenmesi için girişimde bulunması ve sonuç
alamaması durumunda ilgili düzenleyici kurumlara bildirmesi gerekmektedir. Bu bildirim işverene
sadakat borcuna aykırı olmayacaktır. Çünkü sermaye piyasalarına güven işverene karşı borçların da
önünde gelmektedir.
1.3.2.4.4.2. Düzenleme ve Talimatlara Uyma
Sermaye piyasası çalışanı, görev aldığı sermaye piyasası kurumunun, kanuna ve genel ahlaka
uygun olmak kaydıyla kurum içi düzenlemelerine, süreçlerine, kararlarına ve özel talimatlarına
uymalıdır.
Kurumlar kendi iç süreçleri ve iş modellerinin bir sonucu olarak personelinin iç ve dış
ilişkilerinde nelere dikkat edecekleri, nasıl davranacakları, nasıl giyinecekleri gibi konularda ilkeler ve
kurallar getirmektedir. Bunlardan bir kısmı bütün personeli ilgilendirirken, bir kısmı ise özel talimatlar
gibi belirli bir personele veya belirli bir konuya yönelik olabilmektedir.
Sermaye piyasası çalışanından beklenen, çalıştığı sermaye piyasası kurumunun koymuş olduğu
bu kurallara uygun davranmasıdır.
Örnek 1: Ali İhsan’ın çalıştığı portföy yönetim şirketinin iç düzenlemesine göre portföy
yöneticilerinin ve yatırım fonlarının fon kurul üyelerinin çıkar çatışmalarını önlenmesi amacıyla
aşağıdaki kuralları getirmiştir:
1- Şirketin çalışanlarının kişisel yatırım portföylerinden yapmış oldukları para ve sermaye
piyasası aracı işlemlerinin bir ay içerisindeki toplam tutarı brüt maaşlarının 10 katını aşamaz ve
işlem/sözleşme adedi 100’den fazla olamaz
2- Çalışanların kişisel yatırım portföylerinden yapmış oldukları para ve sermaye piyasası aracı
işlemlerini her bir işlem öncesinde ve sonrasında Şirketimizin Mevzuata Uyum Birimine bildirir.
3- Çalışanlar bulundukları konum nedeniyle elde ettikleri bilgilerin kullanılması yoluyla
kendilerine ve/veya üçüncü kişilere çıkar sağlayamaz
4- Çalışanlar yönettikleri veya önermiş oldukları portföylerin veya portföylerde bulunan
varlıkların yönetim stratejilerinin tersi yönde pozisyon alamaz.
Ali İhsan söz konusu kuralların oldukça sınırlayıcı olduğunu düşünmektedir. Bu yüzden, kız
kardeşi adına bir hesap açtırmış ve vekaletsiz olarak söz konusu hesap üzerinden işlem yapmaya devam
155
etmektedir.
Yorum 1: Sermaye piyasası mevzuatında çıkar çatışmasının yönetilmesine dair düzenleme
bulunmaktadır. Ancak, bu düzenleme çalışanların alım/satımlarına sınırlama getirmemektedir.
Sınırlama kararı portföy yönetim şirketinin iç düzenlemesiyle yapılmıştır. Dolayısıyla, Ali İhsan ile
portföy yönetim şirketi arasındaki iş sözleşmesinin bir gereği olarak Ali İhsan’ın getirilen bu kurala
uygun hareket etmesi beklenir. Ali İhsan’ın kız kardeşinin hesabı üzerinden işlem yapmaya devam
etmesi davranış kuralına aykırıdır. Ayrıca, vekaletsiz olarak işlem yapılması sermaye piyasası
mevzuatına da aykırılık oluşturmaktadır.
Örnek 2: Sermaye piyasasında yapılan düzenlemeler sonrasında bankaların sermaye piyasası
araçlarına yönelik olarak yatırım danışmanlığı yapmaları mümkün değildir. Ebru’nun çalıştığı banka bu
konuda bir genelge yayınlayarak durumu çalışanlarına iletmiş, bu yönde gelecek talepleri aracı kuruma
yönlendirmeleri istenmiştir. Ebru bankanın bir ilçesinde müşteri temsilcisi olarak çalışmaktadır.
Geçmişten gelen alışkanlık nedeniyle, müşterileri şubeye gelerek veya telefonla arayarak Ebru’dan
yapacakları işlemlerle ilgili önerilerini sormaktadır. Ebru bu konudaki düzenlemeyi bildiği için
kendisini iş yerinden arayanlara cevap vermemektedir. Ancak, daha sonra bu kişilere kendi cep
telefonundan dönerek yönlendirmeler yapmaktadır.
Yorum 2: Ebru’nun davranışı gerek sermaye piyasası düzenlemelerine gerekse bankanın iç
düzenlemelerine aykırılık oluşturmaktadır. Ebru’nun işlemlerinin fark edilmesi durumunda veya ortaya
çıkan bir zarar nedeniyle bir müşterinin şikâyette bulunması durumunda banka ve Ebru’nun hukuki ve
cezai sorumluluğu olacaktır. Ebru, bankanın talimatlarına aykırı hareket ederek davranış kuralını ihlal
etmiştir.
1.3.2.4.4.3. Menfaatlerin Bildirilmesi
Sermaye piyasası çalışanı, işiyle ilgili yaptığı hizmetler nedeniyle işvereninin yazılı izni
olmadan üçüncü kişilerden hediye, menfaat, ücret ya da karşılık kabul etmez.
Sermaye piyasası çalışanı, işvereni adına sunduğu hizmet nedeniyle üçüncü taraflardan
doğrudan veya dolaylı bir menfaat kabul etmeden önce işverenine bildirmeli ve yazılı iznini almalıdır.
Yazılı izin, herhangi bir yazılı iletişim, örneğin e- posta üzerinden, şeklinde olabilir. Bu kuralın nedeni,
sermaye piyasası çalışanının sağladığı bu tip menfaatlerin sadakat borcuna aykırılık oluşturabileceği ve
tarafsızlığı olumsuz etkileyerek çıkar çatışmalarına yola açabileceğidir. Ayrıca, sağlanan menfaatlerin
bilinmesi durumunda işveren sunduğu hizmetin gerçek maliyetini değerlendirebilecektir.
Örnek 1: Kurumun bireysel portföy yönetim biriminde portföy yöneticisi olarak çalışan
Enver’in müşterilerinden birisi, eğer dönem sonunda portföyünün getirisinin %20 ve üzerinde olması
durumunda kendisine ait Bodrumdaki yazlığın anahtarını bir aylığına Enver’e vereceğini ve tüm ulaşım
masraflarını da karşılayacağını belirtmiştir. Enver, söz konusu müşterisi de dahil olmak üzere çok
başarılı bir yıl geçirmiştir. Müşterisi verdiği sözü tutmuş Enver ve eşi müşterinin Bodrum’daki
yazlığında on beş günlük tatil yapmıştır.
Yorum 1: Enver’in bu menfaati kabul etmeden önce çalıştığı kurumun bilgisine sunması ve
onayını alması gerekmektedir. Enver buna uygun davranmayarak Dışardan Sağlanan Menfaatlerin
Bildirilmesi davranış kuralına aykırı hareket etmiştir.
Örnek 2: Araştırma biriminde analist olarak çalışan Gürhan, endeks 50 kapsamındaki
şirketlerden birisi hakkında oldukça olumlu bir rapor yazmıştır. Gürhan’ın raporu sonrasında özellikle
yabancı kurumsal yatırımcılar başta olmak üzere birçok yatırımcı söz konusu senedi portföyüne
eklemiştir. İşlem hacmindeki ve piyasa değerindeki bu artış sonrasında senet çok büyük ihtimalle endeks
30 kapsamına girecek ve şirketi takip eden analist ve yatırımcı sayısı artacaktır. Şirketin genel müdürü
bu durumdan çok memnun kalmış ve Gürhan’ı arayarak teşekkür etmiş, Çarşamba günü yapılacak
Beşiktaş – Dinamo Kiev UEFA Avrupa Ligi Final Maçını locada beraber izlemeyi teklif etmiştir.
Yorum 2: İşverenini yazılı olarak bilgilendirmesi ve onayını alması koşuluyla
Gürhan’ın önerilen menfaati kabul etmesinde bir sakınca bulunmamaktadır.
1.3.2.4.4.4. Yöneticilerin Sorumlulukları
156
Yönetici pozisyondaki sermaye piyasası çalışanı, kendi gözetim ya da yetkileri dâhilinde olan
kişilerin yürürlükteki mevzuatın, mesleki kuralların, genel kabul görmüş mesleki teamüllerin ihlalini
önleme ve tespit etme konusunda makul gayreti gösterir.
Bu davranış kuralı, yönetici pozisyondaki sermaye piyasası çalışanına tüm davranış kurallarına
uygun davranmanın yanı sıra, sorumluluğu altındaki çalışanların da kural ve düzenlemelere uygun
hareket edip etmediklerini izleme ve gerektiğinde öğretme sorumluluğu vermektedir. Doğal olarak bu
sorumluluk tabi olunan düzenlemeler ve iş yapma kuralları hakkında bilgi sahibi olmayı
gerektirmektedir.
Yönetici pozisyondaki sermaye piyasası çalışanı tüm düzenleme ve kurallara uygun hareket
edilmesini gözetecek süreçler oluşturmalı ve bu süreçleri güncellemelidir. Bu nedenle, sermaye piyasası
ile ilgili diğer mevzuat ve SPEK’in bilinmesi, bu düzenlemelerdeki gerekliliklerin yazılı hale getirilerek
çalışanlara duyurulması gerekmektedir. Süreçler oluşturulurken, şirketin boyutu, iş hacmi, çalışan
sayısı, yapılan işlerin karmaşıklığı, sunulan sermaye piyasası faaliyetleri tipleri gibi diğer unsurlar
dikkate alınarak kuruma özel kurallar tanımlanmalıdır. Örneğin, tüm sermaye piyasası kurumları
tarafından SPEK’in kurum içi etik ilkeler ve davranış kuralları olarak kabul edilerek, uyumun
gözetilmesi asgari bir yöntem olacaktır.
Yöneticinin kendisine bağlı birim ve çalışan sayısının artması durumunda bazı iş ve görev
sorumlulukları alt yöneticilere bırakılabilmektedir. Ancak, böylesi bir durumda dahi SPEK
kapsamındaki sorumlulukları devam etmektedir.
Düzenlemelerin ihlal edildiğine dair şüphe duyulduğu ve inceleme yapıldığı durumda, devam
eden olası ihlalleri engellemek için gerekli tedbirleri almak gerekir. Bu anlamda örneğin ihlali yapan
personelin sermaye piyasası faaliyetleri sunumunu sınırlamak gerekebilir.
Gerekli tüm çabanın gösterilmiş olmasına rağmen bir takım kuralların aksatılmış olması
yöneticilerin sorumluluğu davranış kuralının ihlal edildiği anlamına gelmemektedir. Ancak bu noktada
yöneticinin kusursuzluğunu kanıtlaması gerekecektir. Özellikle, yönetici pozisyondaki sermaye piyasası
çalışanının yetersiz olduğunu düşündüğü süreçler konusunda kurumun üst yönetimini uyarması doğru
bir yöntem olacaktır.
Örnek 1: Erkan, aracı kurumda araştırma biriminin yöneticisidir. Yaptıkları analiz sonucunda,
takip ettiği ve daha önce “al” şeklinde genel yatırım tavsiyesinde bulundukları bir senetle ilgili olarak
önerilerini “sat”a çevireceklerdir. Araştırma raporunu müşterilere gönderiminden önce yakın
arkadaşlarına incelemesi için göndermiş ve onların görüşlerini istemiştir. Rapordaki öneri değişikliğini
gören arkadaşlarından birisi, kendi portföyünde bulunan söz konusu senetleri hemen elden çıkarmıştır.
Yorum 1: Erkan, rapor bilgisini dağıtım öncesinde paylaşarak davranış kurallarını ihlal etmiştir.
Erkan’ın gerek müşterilere sadakat borcu gerekse yöneticilerin sorumluluğu davranış kuralları
kapsamında davranması gerekmektedir. Erkan’ın raporu dağıtması durumunda bunun yayılacağı ve
kontrolden çıkacağını öngörmesi basiretli bir yöneticinin yapması gereken davranıştır.
Örnek 2: Arzum bir portföy yönetim şirketinde mevzuata uyumdan sorumlu bölümünde
yönetici olarak çalışmaktadır. Şirket iki yıl önce aldığı karar uyarınca portföy yöneticilerinin yönettikleri
portföylerde yer alan senetlerde kişisel hesaplarında pozisyon almalarını yasaklamıştır. Arzum, söz
konusu kuralı bir duyuru ile tüm çalışanlara e-posta yoluyla göndermiş ve ayrıca imzalı olarak
düzenlemeyi çalışanlara dağıttırmıştır. Yapılan incelemeler sonrasında, bir portföy yöneticisinin
portföye yapılan işlemler öncesinde kişisel hesaplarından aynı senetlerde alım/satım yapmakta olduğu
görülmüştür.
Yorum 2: Şirket içi düzenlemenin çalışanlara dağıtılmış olması Arzum’un kendisine düşen
görevi tamamladığı anlamına gelmektedir. Takip eden süreçte, kurala uygun davranılıp
davranılmadığına yönelik teftiş birimi denetim faaliyetlerinde bulunacaktır.
Sermaye Piyasası Faaliyetlerinin Sunumu
Sermaye piyasası kurumlarında üretilen hizmetin ilgili kişilere ulaştırılması, anlatılması ve bu
kişilerin yönlendirilmesi sermaye piyasası çalışanı yoluyla yapılmaktadır. Üretilen hizmetin niteliği ne
157
kadar yüksek olursa olsun bunu kullanacak olan sermaye piyasası çalışanının da bunu kavrayacak ve
anlatabilecek düzeyde olması gerekir.
Sermaye piyasası çalışanıyla temas kuran müşteriler, onun belirli niteliklere, yetkinliklere ve
bilgi birikimine sahip olduğunu kabul ederek kendisini yönlendirmesini beklemektedir. Bu anlamda,
sermaye piyasası çalışanı bulunduğu konum itibariyle hem çalıştığı kurumu hem de sermaye piyasasını
temsil etmekte olup sermaye piyasası faaliyetlerini doğru, tutarlı, özenli, kapsamlı, özgün ve alt yapısı
sağlam bilgilere dayalı olarak sunmalıdır. Bu çerçevede, sermaye piyasası faaliyetlerinin sunumuna
ilişkin olarak aşağıdaki kurallar getirilmiştir.
1.3.2.4.5.1. Özenli ve Basiretli Olma
Sermaye piyasası çalışanı sermaye piyasası faaliyetlerin sunumunu doğru, tutarlı, özenli,
kapsamlı ve özgün yapar ve yaptığı her türlü yatırım analizini, tavsiyesini veya işlemi yeterli ölçüde
araştırma ve inceleme ile destekleyerek makul ve yeterli gerekçelere dayandırır.
Sermaye piyasası kurumlarında üretilen hizmetin ilgili kişilere ulaştırılması, anlatılması ve bu
kişilerin yönlendirilmesi sermaye piyasası çalışanı yoluyla yapılmaktadır. Üretilen hizmetin niteliği ne
kadar yüksek olursa olsun bunu kullanacak olan sermaye piyasası çalışanının de bunu kavrayacak ve
anlatabilecek düzeyde olması gerekir.
Sermaye piyasası çalışanıyla temas kuran müşteriler, onun belirli niteliklere, yetkinliklere ve
bilgi birikimine sahip olduğunu kabul ederek kendisini yönlendirmesini beklemektedir. Bu anlamda,
sermaye piyasası çalışanı bulunduğu konum itibariyle hem çalıştığı kurumu hem de sermaye piyasasını
temsil etmekte olup sermaye piyasası faaliyetlerini doğru, tutarlı, özenli, kapsamlı, özgün ve alt yapısı
sağlam bilgilere dayalı olarak sunmalıdır.
Özellikle yatırım danışmanlığı sırasında, yapılan yönlendirmenin dayanağı olarak kurum içi
raporlar, üçüncü taraflarca düzenlenen araştırma raporları, sayısal verilere dayanan modeller
kullanılabilmektedir. Bu raporların bir kısmı sermaye piyasası çalışanı ve müşterileri tarafından
anlaşılabilecek düzeyde iken bazı raporlar sermaye piyasası çalışanının ve müşterinin bilgi birikim
düzeylerinin üzerinde bilgiler içeriyor olabilmektedir. Bu tür durumlarda, sermaye piyasası çalışanının
raporun arkasındaki varsayımları ve modelin mantığını öğrenmek isteyen veya daha çok açıklamaya
ihtiyaç duyan müşterileri uygun kişilere yönlendirmesi doğru bir davranış olacaktır.
Sermaye piyasası çalışanının sermaye piyasası faaliyetleri sunumu sırasında üçüncü taraflarca
yapılan çalışmaları kullanması da mümkündür. Bu tür çalışmaların güvenilirliğini ve gerekli alt
yapısının olup olmadığını belirlemek için makul bir çaba gösterilmelidir. Buradaki makul çaba asgari
olarak, kullanılan bilginin kaynağının kim olduğunun, kaynağın güvenilirliğinin, bilginin arkasındaki
varsayımların doğruluğunun, bilginin güncel olup olmadığının, bilginin tarafsızlığının ve
bağımsızlığının sorgulanmasını içerir. Özellikle, sayısal veri tabanlarına dayalı olarak geliştirilen
modeller, dayanağı olan varsayımlara ve kullanılan değişkenlere bağlı olarak oldukça farklı sonuçlar
üretebilmektedir. Bu tür modellere dayalı sermaye piyasası faaliyetleri sunumlarında (özellikle yatırım
danışmanlığı ve portföy yönetimi sırasında) sermaye piyasası çalışanının modelin mantığını
kavrayabilecek düzeyde olması, eğer bu düzeye sahip değilse en azından buna hakim olan müşterilerin
bu tür modele dayalı araştırma sonuçlarını nasıl kullanabileceklerini açıklayabilmesi gerekir.
Örnek 1: Gülşah, borsanın borçlanma araçları piyasasına emir iletim yetkisi olan bir bankada
müşteri temsilcisi olarak çalışmaktadır. Bankanın portföy aracılığı yetki belgesi de bulunmaktadır.
Getirilen son düzenleme sonrasında müşterilerin fiyat, maliyet, hız, takas, saklama, karşı taraf ve benzeri
tercihlerine göre emirlerin müşteri için mümkün olan en iyi sonucu verecek şekilde yerine getirilme
yükümlüğü bulunmaktadır. Gülşah’ın bir müşterisi telefonla arayarak vadeli mevduattan dönen parası
olduğunu ve bununla tahvil almak istediğini belirtmiştir. Müşterinin tercih ettiği vadedeki aynı tahvilin
hem borsada kotasyonu bulunmakta hem de banka portföyünden kotasyon verilmektedir. Borsa’daki
fiyat bankanın vermiş olduğundan daha iyi durumdadır. Gülşah müşteriye bankanın portföyünden tahvil
satmıştır.
Yorum 1: Sermaye piyasası düzenlemesi kapsamında müşterinin emrinin kendisi için en iyi
olacak şekilde yönlendirilmesi gerekmektedir. Borsa’da oluşan fiyat müşterinin lehine olmasına karşın
158
Gülşah’ın satışı banka portföyünden yapması davranış kurallarına uygun değildir. Gülşah bu işlemiyle
gerek müşterilere karşı sadakat, sağduyu ve özen borcunu gerekse sermaye piyasası faaliyetlerinin
sunumu sırasında özenli ve basiretli olma davranış kuralını ihlal etmiştir.
Örnek 2: Aracı kurumda müşteri temsilcisi olan Cem, sosyal ağları, özellikle ekonomi, finans
ve sermaye piyasaları hakkındaki paylaşımları, yakından takip etmektedir. Cem sabah servisle işe
giderken takip ettiği bir ekonomistin seçim atmosferi nedeniyle oluşan belirsizliğin kalkması sonucunda
kısa vadeli faiz oranlarının düşmesinin beklendiğini, uzun vadeli faiz oranlarının ise mevcut seviyesini
koruyacağını belirttiği yorumu okumuştur. İşe geldiğinde müşterileriyle telefonda bilgilendirme
yaparken “yapmış olduğu analize göre kısa vadeli faizler düşecek o yüzden siz uzun vadeli borçlanma
aracı almanızı öneriyorum” şeklinde bilgilendirme yapmaktadır.
Yorum 2: Özenli ve basiretli olma davranış kuralının gereği olarak sermaye piyasası çalışanının
yapmış olduğu yönlendirmelerin alt yapısı sağlam araştırmalara dayanması gerekmektedir. Sosyal ağda
yer alan bir yorumun varsayımları yeterince incelenmeden ön kabulle alınması özenli ve basiretli olma
kuralına uygun değildir. Ayrıca, söz konusu analizin temellerinin sağlam ve kapsamlı olduğu varsayımı
altında Cem’in konuşması sırasında analizi kendisinin yapmış gibi aktarması da gerçek dışı gösterim
davranış kuralının ihlali anlamına gelecektir.
1.3.2.4.5.2. Müşteriler ve Olası Müşterilerle İletişim
a. Sermaye piyasası çalışanı, sermaye piyasası faaliyetlerinin sağlanmasına etki eden temel
değişkenleri, ilkeleri ve süreçleri müşterilere açıklar ve bu değişkenlerde müşterinin tercihlerini
etkileyebilecek önemde bir değişiklik olması durumunda en kısa sürede müşteriye bildirir.
b. Sermaye piyasası çalışanı, sermaye piyasası faaliyetlerini etkileyebilecek önemdeki unsurları
belirlemek için mesleki kanaatini kullanır ve söz konusu unsurları müşterilerle yapılan görüşmelerde
belirtir.
c. Sermaye piyasası çalışanı müşterilere sermaye piyasası faaliyetine ilişkin önemli kısıtları ve
riskleri bildirir.
d. Sermaye piyasası çalışanı, sermaye piyasası faaliyetlerine yönelik bilgilendirme sunumlarında
gerçek veriler ile teorik çalışmalar arasındaki farkı belirtir.
e. Sermaye piyasası çalışanı, diğer kurumlar ve/veya çalışanlar hakkında yanlış, yanıltıcı ve
kötüleyici beyanlarda bulunmaz. Her bir sermaye piyasası kurumunun bir itibar müessesi olduğunu bilir
ve itibarı zedeleyici davranışlarda bulunmaz.
Bir yatırımın müşteriye uygunluğunun belirlenmesi için sermaye piyasası mevzuatı kapsamında
geliştirilen standart testler yapılmaktadır. Söz konusu testlerin yapılmasının ve güncel tutulmasının
önemi müşterilere karşı görevler davranış kuralları altında uygunluk davranış kuralı olarak
belirtilmiştir.Sermaye piyasası faaliyetlerinin sunumu sırasında müşterilerle iletişim başlığı altında ise,
söz konusu testler sırasında veya sonrasında müşteriye yapılacak sözlü, yazılı, görsel iletişimlerde,
yönlendirmelerde, işlem yapma süreçlerinde müşterinin yatırım işlem yapma kararını etkileyebilecek
unsurların doğru ve tam olarak aktarılması düzenlenmektedir. Örneğin, telefonla arayan bir müşteriye
pay piyasasında pasifte bekleyen emir bilgisinin verilmesi, aktiften emir vermesi durumunda kaçtan
gerçekleşeceğinin söylenmesi, müşterinin hangisinin kendisi lehine olacağına karar vermesini
sağlayacak önemli bir bilgi aktarımıdır. İletişimin önemini gösterebilecek bir başka örnek korumalı
yatırım fonlarının unvanındaki “koruma” ifadesinin yarattığı algı yanılması ve bunun sonucunda ortaya
çıkan müşteri memnuniyetsizlikleridir. İletişimin doğru ve tam yapılması müşterinin yatırım kararlarını
doğru ve tam olarak vermesinin temel unsurudur.
Alım/satım aracılığı sırasında, zaman/fiyat öncelikleri, en iyi kotasyon veren emrin iletilmesi,
saklamanın nerede yapılacağı, teslimin ne zaman gerçekleşeceği, emir tipleri gibi müşteriden emrin
alınmasından borsaya ve/veya bir portföy aracısına iletimine kadar olan süreçte yer alan adımlar
konusunda müşterinin tam, doğru ve anlaşılabilir bir dil ile bilgilendirilmesi doğru yöntem olacaktır.
Yatırım danışmanlığı yapılırken, genel yatırım tavsiyesi veya finansal bilgi sunulurken iletişimde
kullanılan dilin yalın, anlaşılabilir, müşterinin bilgi düzeyine uygun olması, danışmanlığa veya
tavsiyeye temel oluşturan unsurların sözlü veya yazılı iletişimde belirtilmesi doğru yöntem olacaktır.
159
Portföy yönetimi sırasında, müşteri risk ve getiri tercihlerinin, kısıtlarının doğru analiz edilmesi,
müşterinin ihtiyaçlarının tam olarak belirlenmesi, bu ihtiyaç ve beklentilere göre alternatiflerin
sunulması, portföy alınan ürünlerin bireysel risk/getiri sonuçları ile portföydeki diğer varlık gruplarıyla
etkileşimi sonucu oluşan portföy risk/getirisinin anlatılması, müşterinin parametrelerindeki
değişikliklerin takip edilmesi, portföyünün durumu ve portföyden yapılan kesintiler hakkında bilgi
aktarılması gibi hususlar iletişim sırasında dikkate alınmalıdır.
Diğer taraftan, Müşteriler, yatırım kararlarını verirken ve alım/satım tercihlerini yaparken bazı
durumlarda rasyonel davranmaya bilmektedir. Bu tür davranışlara örnek olarak, şirketin ürünlerini
beğendiği için iyi bir yatırım olacağını düşünerek şirket paylarını portföye alma/tutmaya devam etme,
şirketin piyasa değeri düşmesine rağmen maliyet azaltma gerekçesiyle senedi almaya devam etme,
sezgilerine güvenerek ekonomik/finansal temeli olmayan yatırım kararları alma, genellemeler yaparak
geçmişte iyi kar elde ettiği bir yatırımın gelecekte de aynı şekilde kar ettireceğini düşünerek yatırım
yapma verilebilir. Sermaye piyasası çalışanı, bu tür davranış kalıplarının rasyonel olmadığının, bunun
sonucunda müşterinin beklentisiyle, ortaya çıkan sonuçların çok farklı olabileceğinin farkında olmalı,
buna göre müşterisini doğru yönlendirecek iletişimi sağlamalıdır.
Sermaye piyasası çalışanı iletişim sırasında gerçek veriler ile tahmini verileri de müşterinin fark
edebileceği şekilde aktarması gerekir. Özellikle, araştırma raporlarında ekonomik/finansal veriler
kullanılarak yapılan ekonometrik modellemelerde veya portföy yönetimi sırasında model portföyler
oluşturularak getiri/risk analizleri sırasında tahmini sonuçlar üretilmektedir. Doğal olarak, söz konusu
modellerin arkasındaki bir değişkenin gerçekleşen değerinin, varsayılan değerinden farklı olması,
modelin sonuçları ile gerçek sonuçlar arasında ciddi farklar olmasına neden olabilmektedir. Büyük
beklentilerle model sonuçlarına göre yatırım yapan müşteriler kar elde etmenin ötesinde zarar
edebilmektedir. Bu nedenle, müşteri çıkarlarının korunması, ilerde çıkabilecek ihtilafların önlenmesi ve
sermaye piyasasına güvenin sarsılmaması açısından gerçek veri ile tahmini veriler arasındaki farkın açık
şekilde vurgulanması önemlidir.
Müşteriyle ilk temas sırasında aktarılan bilgilerde ileride ortaya çıkan değişikliklerin de hızlı,
açık, tam ve doğru olarak müşteriye aktarılması gerektiğidir.
Sermaye piyasası çalışanı, müşterilere diğer kurumlar ve/veya çalışanlar hakkında yanlış,
yanıltıcı ve kötüleyici beyanlarda bulunmaz. Sermaye piyasası kurumlarının faaliyetleri, verdikleri
hizmetler ve mali gücü hakkında yanlış yanıltıcı ve kötüleyici beyanlarda bulunmaktan kaçınır. Her bir
sermaye piyasası kurumunun bir itibar müessesi olduğunu bilir ve itibarı zedeleyici davranışlarda
bulunmaz. Yine, kendilerinin, kurumlarının ve yöneticilerinin özellikleri, faaliyetleri, müşterilere
verilen hizmetler, mesleki deneyim ve yeterlilikleri konusunda yanıltıcı açıklamalardan kaçınır.
Örnek 1: Beysu’nun çalıştığı banka ile bankanın iştiraki konumundaki portföy yönetim şirketi
arasında, şirketin kurduğu yatırım fonlarının satış ve pazarlanması anlaşması bulunmaktadır. Beysu
kendisine gelen müşterilerine korumalı fonlardan bahsetmektedir. Beysu %100 anapara korumalı
fonlarını anlatırken yatırılacak paranın tamamının vade sonunda kesinlikle alınacağını, fonun parasının
bir kısmının bankanın ihraç ettiği sabit getirili ürünlere yatırılacağını kalan kısmı ile altına dayalı alım
opsiyonu satılarak prim kazanılacağını, altın fiyatlarının son dönemdeki düşüşünden faydalanmayı
hedeflediklerini belirtmiştir.
Yorum 1: Beysu müşterilerle iletişim davranış kuralına aykırı hareket etmiştir. Korumalı
fonlarda taahhüt edilen anaparanın tamamının alınacağı kesin değildir. Yukarıdaki örnekte fon alım
opsiyonu satmıştır. Altın fiyatlarının yukarı gitmesi durumunda karşı tarafın alım opsiyonunu
kullanması durumunda fon zarar edebilecek ve bu zarar yatırımcıların anaparasına dahi nüfuz
edebilecektir.
Örnek 2: Algoritmik işlemlerdeki son dönemdeki hızlı artış sonrasında Pamir’in çalıştığı aracı
kurum bir yazılım şirketiyle anlaşarak, söz konusu yüksek frekanslı emir iletimine olanak veren bir
yazılım geliştirmeye başlamıştır. Pamir ve ekibi, yazılımın alım/satım karar modülünde kullanılacak
parametreleri belirlemiş ve yazılımı bir yıllık yoğun çalışma ile tamamlamışlardır. Geçmiş yıla ilişkin
veriler kullanılarak yapılan çalışmalarda algoritmik işlem yazılımının, aşağı ve yukarı eğilimli piyasada
%70 başarı sağladığı, durağan piyasada ise başarının %30’a düştüğü görülmüştür. Pamir, müşterilerine
160
modeli anlatırken modelin çok başarılı olduğunu ve piyasayı yenme oranlarının %70 olduğundan
bahsetmekte, ancak durağan piyasalardaki orandan bahsetmemektedir.
Yorum 2: Müşterilerle iletişim davranış kuralının gereği olarak, Pamir’in müşterilerin doğru
karar almalarını sağlayacak tüm bilgileri aktarması gerekmektedir. Modelin tek yönlü başarısından
bahsedip, nispeten daha kötü performans gösterdiği kısmından bahsetmemek iletişim davranış kuralına
aykırıdır.
Örnek 3: Aracı kurumda müşteri temsilcisi olan Şebnem’in bir müşterisi borsada işlem gören
bir teknoloji perakendecisi şirketin paylarını halka arzdan satın almıştır. Daha sonra Şebnem’e şirket
hakkındaki fikrini sormuştur. Şebnem söz konusu şirketin mali tablolarını ve piyasa verilerini
incelediğinde pek de iyi durumda olmadığını görmüştür. Halka arz sonrasında borsada işlem görmeye
başladığında ilk gün şirket paylarının değeri %10 değer kaybetmiştir. Şebnem’in müşterisi Şebnem’e,
düşüşün önemli olmadığını, şirketin çok kaliteli ürünler sattığını, şirketin önümüzdeki dönemde çok kar
elde edeceğini beklediğini ve hatta maliyetini düşürmek için bir miktar daha söz konusu şirket
hisselerinden almak istediğini belirtmiştir.
Yorum 3: Şebnem’in müşterisi rasyonel olmayan davranış sergilemektedir. Şebnem’in yapması
gereken iletişim davranış kuralının gereği olarak müşterisini bu konuda bilinçlendirmek, şirket hakkında
bilgi aktararak, müşterinin yaptığı yatırımın beklediği sonuçları getirmeyebileceği konusunda farkında
olmasını sağlamaktadır.
1.3.2.4.5.3. Kayıtların Tutulması ve Saklanması
Sermaye piyasası çalışanı sermaye piyasası faaliyetlerinin temelini oluşturan analiz, çalışma
notu, sermaye piyasası faaliyetleri ile ilgili görüşme notlarını kayıt eder ve makul bir süre için saklar.
Sermaye piyasası mevzuatında müşteri işlemlerini gösterecek kayıt ve belgelerin tutulmasıyla
ilgili düzenlemeler bulunmaktadır. Bu düzenlemelere ek olarak bir davranış kuralı olarak sermaye
piyasası çalışanının de, sunmuş olduğu hizmetlere yönelik çalışmalarının nedenlerini ve gerekçelerini
gösteren kayıtları tutmaları doğru bir yaklaşık olacaktır.
Bu davranış kuralı, olası ihtilaflar durumunda sermaye piyasası çalışanının kendisini ve çalıştığı
kurumun menfaatlerini koruması açısından da önemlidir.
Tutulması önerilen kayıtlar arasında toplantılara ilişkin kişisel notlar, sunumlar, alım/satım
modellerinin parametreleri, çıktıları ve analizleri, müşterilerle yapılan görüşme notları sayılabilir.
Sermaye piyasası çalışanının, iş ile ilgili olarak kendisinin ürettiği kayıtların mülkiyeti kendisine
aittir. Ancak, söz konusu kayıtlardan doğan haklar işveren tarafından kullanılabilmektedir. Yani,
sermaye piyasası çalışanının bir toplantı sırasında müşterisiyle ilgili ajandasına aldığı notların sahibi
sermaye piyasası çalışanı olacak, ancak söz konusu notların ticari amaçla kullanılmasına ilişkin hak
ilgili sermaye piyasası kurumuna ait olacaktır. Dolayısıyla, sermaye piyasası çalışanının bir işyerinde
çalışırken aldığın notları, buradan ayrılırken yanında götürmesi mümkün olmakla birlikte söz konusu
notları başka bir iş yerinde ticari amaçla kullanması mümkün olmayacaktır.
Örnek 1: Portföy yönetim şirketinde çalışan Okan, yatırım danışmanlığı faaliyeti kapsamında
müşterilerine göndermek üzere bir araştırma raporu hazırlamıştır. Araştırma raporu, gayrimenkul
yatırım ortaklıklarına yönelik olup Türkiye İstatistik Kurumunun demografik verilerini, Bayındırlık
Bakanlığının inşaat birim maliyet verilerini, TOKİ konut satış verilerini kullanmış, ayrıca faiz oranları
ve büyüme beklentileri gibi makroekonomik değişkenlerin bulunduğu bir regresyonla konut talebinin
önümüzdeki dönemdeki durumunu tahmin etmeye çalışmıştır.
Yorum 1: Kayıtların saklanması davranış kuralına uygun olarak Okan’ın yaptığı çalışmanın
arkasındaki verileri düzenli bir şekilde tutması ve saklaması, müşterilerden konuyla ilgili bir soru
geldiğinde cevap verebilecek durumda olması gerekmektedir. Okan’ın yapmış olduğu görev nedeniyle
oluşturduğu bu bilgilerin kullanım hakları işverenine ait olacaktır.
Örnek 2: Nazım, çalışmakta olduğu aracı kurumun alım/satım sisteminde kullanılmak üzere bir
161
model geliştirmiştir. Daha sonra söz konusu aracı kurumdan ayrılan Nazım bir portföy yönetim şirketine
portföy yönetici olarak geçmiş ve aracı kurumda geliştirdiği modelin kopyasını yanında götürerek bu
modelin kullanılmasını önermiştir.
Yorum 2: Nazım’ın eylemi hem davranış kurallarına hem de fikri ve sınai haklara
ilişkin düzenlemelere aykırılık oluşturmaktadır.
Çıkar Çatışması
Sermaye piyasası faaliyetlerinin sunumu sırasında çıkar çatışmalarının doğmama ihtimali
bulunmamaktadır. Sermaye piyasası mevzuatı da bunu böylece kabul etmiş ve muhtelif
düzenlemelerinde ortaya çıkabilecek çıkar çatışmaları öncesinde müşterinin bilgilendirilmesini, çıkar
çatışmalarına ilişkin risk bildirim formunda yer verilmesini, sermaye piyasası kurumunun organizasyon
yapısının buna göre oluşturulmasını, çıkar çatışmaları politikası yapılmasını istemiştir.
Çıkar çatışması kavramına sermaye piyasası mevzuatının birçok düzenlemesinde özel olarak
yer verilmesinin nedeni sermaye piyasasının güvenilir, şeffaf, etkin, istikrarlı, adil ve rekabetçi olmasını
sağlamaya yönelik hedeftir. Dolayısıyla, gözetilen bu hedefe uygun olarak sermaye piyasası çalışanının
da müşterileri ve işverenleri arasında çıkabilecek çatışmaların bilincinde olması, bu tip durumları
mümkünse önlemesi, önlemesi mümkün olmayan durumlarda ise anlaşılabilir ve fark edilebilir şekilde
açıklaması beklenmektedir. Böylece, müşterilerin ve işverenin ortaya çıkan durumun bilincinde olarak
doğru karar almaları sağlanacaktır.
Çıkar çatışmalarına ilişkin olarak aşağıda yer alan kurallar belirlenmiştir.
1.3.2.4.6.1. Çıkar Çatışmalarının Açıklanması
Sermaye piyasası çalışanı bağımsızlığına ve tarafsızlığına gölge düşürme ihtimali olan veya
görevlerini yapmada olumsuz etkisi olması beklenen tüm konuları tam, açık, fark edilebilir, anlaşılabilir
ve etkili bir şekilde müşterilere ve işverene bildirir. Sermaye piyasası çalışanları yapılan bildirimleri
kalıcı olarak, düz ve net bir ifade ile karşı tarafa makul bir şekilde aktarır.
Sermaye piyasası faaliyetlerinin sunumu sırasında çıkar çatışmalarının doğmama ihtimali
bulunmamaktadır. Sermaye piyasası mevzuatı da bunu böylece kabul etmiş ve muhtelif
düzenlemelerinde ortaya çıkabilecek çıkar çatışmaları öncesinde müşterinin bilgilendirilmesini, çıkar
çatışmalarına ilişkin risk bildirim formunda yer verilmesini, sermaye piyasası kurumunun organizasyon
yapısının buna göre oluşturulmasını, çıkar çatışmaları politikası yapılmasını istemiştir.
Çıkar çatışması kavramına sermaye piyasası mevzuatının birçok düzenlemesinde özel olarak
yer verilmesinin nedeni sermaye piyasasının güvenilir, şeffaf, etkin, istikrarlı, adil ve rekabetçi olmasını
sağlamaya yönelik hedeftir.
Dolayısıyla, gözetilen bu hedefe uygun olarak sermaye piyasası çalışanının de müşterileri ve
işverenleri arasında çıkabilecek çatışmaların bilincinde olması, bu tip durumları mümkünse önlemesi,
önlemesi mümkün olmayan durumlarda ise anlaşılabilir ve fark edilebilir şekilde açıklaması
beklenmektedir. Böylece, müşterilerin ve işverenin ortaya çıkan durumun bilincinde olarak doğru karar
almaları sağlanacaktır.
Aşağıda belirtilenler karşılaşılabilecek en tipik çıkar çatışması durumlarıdır:
1- Sunumu yapılan sermaye piyasası araçlarında aynı zamanda sermaye piyasası çalışanının da
pozisyonunun olması
2- İhracına aracılık yapılacak bir sermaye piyasasından elde edilecek kazanca karşılık bunun
müşterilere pazarlanmak durumunda olmasından kaynaklanacak çıkar çatışması
3- Yatırım kuruluşlarının, portföy aracılığı faaliyeti yapabilecek olmaları nedeniyle müşteriye
karşı pozisyon alabilmeleri sonucunda, sermaye piyasası çalışanının hizmet sunumu ile müşterinin
çıkarlarının çatışması.
4- Sermaye piyasası araçlarının halka arzında yatırımcılar arasında eşit ve adil davranılma
şartıyla büyük müşterilerin talepleri nedeniyle oluşan çıkar çatışması.
162
5- Değerleme veya derecelendirme yapılması gibi faaliyetlerde, hizmetin verildiği kişi ile
ücretin alındığı kişinin aynı olması halinde yaşanabilecek çıkar çatışması.
6- Sermaye piyasası çalışanının yazmış olduğu araştırma raporunun tarafsız ve eğilimsiz
olmasının gerekliliği ile söz konusu rapor sonuçlarının şirketin çıkarlarıyla çatışması.
7- Yönetilen portföyde yer alan senetlerin kişisel portföye de alınması.
8- Müşteriye sadakat ve özen borcu ile işverene gelir sağlama nedeniyle alım/satım
yönlendirmeleri sırasında çıkabilecek çatışmalar.
Yukarıda verilen örneklerin çeşitlendirilmesi mümkündür. Önemli olan da sermaye piyasası
çalışanının sermaye piyasasının itibarını koruyacak şekilde davranması gerektiğinin bilincinde
olmasıdır.
Örnek 1: Kanat bir aracı kurumda müşteri temsilcisi olarak çalışmaktadır. Aracılık sektöründe
yaşanan yoğun rekabet nedeniyle müşteri temsilcilerinin, yeni yatırımcı bulması ve bu yatırımcılara da
mümkün olduğunca çok işlem yaptırılması talep edilmektedir. Kanat, aracı kurumla aynı gruba dahil
olan diğer şirketlerden iş yaptıkları kişilerin listesini alarak telefonla bağlantıya geçmekte, hesap
açtırmaktadır. Ardından, müşterilerin günlük olarak portföylerindeki senetleri alıp satmaları için piyasa
ve senet bilgisi aktarmaktadır. Kanat’a güvenin müşteriler kendi risk, getiri tercihleri ve kısıtlarına
uygun olmadığı halde günlük olarak bir sermaye piyasası aracını alıp diğerini satmaktadır. Kanat,
yarattığı işlem hacmi nedeniyle yıl sonunda yüklü bir prim almıştır.
Yorum 1: Kanat’ın eylemi sermaye piyasasının tüm alanlarında karşılaşılabilecek tipik bir çıkar
çatışması örneğidir. Rekabetin yarattığı baskı göz önünde bulundurulmakla birlikte, önemli olan
sermaye piyasasının, onun kurumlarının ve çalışanlarının güvenilirliğinin sağlanmasıdır. Kanat’ın
işvereninin kurguladığı iş modeli kurumların kısa vadede günü kurtarmalarını sağlasa da uzun vadede
yatırımcıların sermaye piyasasına olan inançlarını kaybedecek olması nedeniyle olumsuz sonuçlar
doğuracaktır. Kanat’ın yapması gereken davranış, oluşan çıkar çatışması konusunda müşterilerini ve
işverenini bilgilendirmek, buna rağmen ısrar edilmesi durumunda kendisini bu tarz işlemlerden
ayırmaya çalışmak olmalıdır.
Örnek 2: Tuna bir portföy yönetim şirketinde sabit getirili ürünler bölümünde çalışmaktadır.
Tuna’nın şirketiyle aynı grupta olan aracı kurum bir şirketin tahvillerinin halka arzına aracılık
yapmaktadır. Tuna’nın aracı kurumdan arkadaşı Kemal kendisini telefonla arayarak söz konusu ihraç
konusunda müşterilerini bilgilendirmesini ve portföylerine almasını istemiştir. Tuna, tanıdığı kişileri
arayarak ihraç konusunda detaylar vermiş ve ayrıca aracı kurum, ihraççı ve kendi çalıştığı kurumun
durumu konusunda bilgi aktarmıştır.
Yorum 2: Çıkar çatışmalarının önlenmesinin temel yöntemi anlaşılır, tam, doğru ve fark
edilebilir şekilde çıkar çatışmasına yol açabilecek bilginin aktarılmasıdır. Tuna’nın müşterilerine bu
detayda bilgi aktarması durumunda davranış kurallarına uygun hareket etmiş olacaktır.
1.3.2.4.6.2. İşlemlerin Öncelik Sırası
Sermaye piyasası çalışanı sermaye piyasası faaliyetlerinin gerçekleştirilmesi sırasında öncelikle
müşterilerin ve sonrasında işverenin iş ve işlemlerine, kendi iş ve işlemlerine göre öncelik verir.
Sermaye piyasası mevzuatında, sermaye piyasası çalışanının portföy tutmasını ve alım/satım
yapmasını engelleyen bir düzenleme bulunmamaktadır. Sermaye piyasasının gözettiği husus çıkar
çatışmalarının doğru yönetilmesidir.
Doğal olarak sermaye piyasası çalışanının çıkarlarıyla müşteri ve işverenin çıkarlarının çatıştığı
durumlar meydana gelecektir. Bu noktada, sermaye piyasası çalışanının işlemlerinden dolayı müşterinin
veya işverenin bir kaybı oluşmuyorsa, sermaye piyasası çalışanı yapılan işlem nedeniyle müşteri veya
işveren üzerinden şahsi kazanç elde etmiyorsa ve yapılan işlem mevzuata ve SPEK’e uygunsa ortaya
herhangi bir etik dışı durum çıkmayacaktır. Örneğin, acil bir ihtiyacını karşılamak için kendi
portföyünde bulunan ve daha önce alım tavsiyesinde bulunduğu bir sermaye piyasası aracının satılması
163
böyle bir durumdur.
Bu tür durumlar dışında yapılan tüm işlemlerde öncelik sırası Sermaye piyasası çalışanını kendi
menfaatinden önce müşterilerin ve işverenlerin menfaatini gözetmesidir.
Örnek 1: Kurumsal finansman bölümünde çalışan Serhat’ın aracı kurumu oldukça iyi
durumdaki bir şirketin halka arzına aracılık etmektedir. Halka arza fazladan talep gelmiştir. Serhat
öncelikle kendi hesabına istediği tutarda dağıtım yapmıştır. Bazı müşterilerin talepleri
karşılanamamıştır.
Yorum 1: Serhat’ın öncelikle kendi hesabına dağıtım yapması işlemlerin öncelik sırası davranış
kuralına aykırıdır. Serhat’ın bu işlemi sonrasında bazı müşteriler ihraçtan alım yapamamıştır. Serhat’ın
dağıtımda müşteri taleplerine öncelik vermesi gerekmektedir.
Örnek 2: Duru bir portföy yönetim şirketinde çalışmaktadır. Portföy yönetim şirketi Türkiye
İstatistik Kurumunun web sayfasında bir güncelleme olduğunda uyarı verecek bir yazılım geliştirmiştir.
Bugün TÜİK’in enflasyon verilerini açıklayacaktır. Piyasadaki beklentiler rakamların düşük çıkacağı
yönündedir. TÜİK’in basın bülteni duyurulmadan önce rakamları web sitesine yerleştirmesi üzerine
Duru’nun şirketindeki yazılım güncelleme hakkında uyarı vermiştir. Duru, verilere baktığında piyasa
beklentilerinin aksine enflasyon oranlarının oldukça yüksek gerçekleştiğini görmüştür. Bunun üzerine,
Duru önce şahsi hesabında bulunan tahvilleri satmış ardından yönetmekte olduğu portföyde bulunan pay
senetleri için satım emri vermiştir.
Yorum 2: Duru’nun geliştirilen yazılım nedeniyle elde edilen bilgiyi kullanması konusunda
etik olmayan bir davranış söz konusu değildir. Ancak, söz konusu veriyi kullanırken öncelikle kendi
hesabından satış yapması ve daha sonra vekalet ilişkisi nedeniyle sadakat ve özen borcu bulunan
portföyler için işlem yapması işlemlerin öncelik sırası davranış yükümlülüğüne aykırıdır.
1.3.2.4.6.3. Sermaye Piyasası Faaliyetlerinden Doğan Çıkarların Açıklanması
Sermaye piyasası çalışanı sermaye piyasası faaliyetlerinin gerçekleştirilmesi sırasında üçüncü
taraflardan sağladıkları veya üçüncü taraflara ödedikleri ücret, karşılık ya da çıkarı işverene ve
müşterilere açıklar.
Bu davranış kuralı, sunulan sermaye piyasası faaliyetleri nedeniyle üçüncü taraflardan menfaat
sağlanmasını/ödenmesini yasaklamamaktadır. Menfaat, yönlendirilen işlemlerden dolayı komisyon,
iskonto ve ücretsiz yararlanma gibi şekillerde olabilmektedir. Bu tip bir menfaat sağlanması/ödenmesi
durumunda bunun işveren veya müşterilere bildirilmesi davranış kuralına uyum için yeterli olacaktır.
Yapılacak olan bu bildirim sayesinde, işveren veya müşteri sunulan hizmetin gerçek maliyetini
ölçebilecek ve hizmet sırasında ortaya çıkabilecek çıkar çatışmalarını öngörebilecektir.
Örnek 1: Taner’in çalıştığı aracı kurum bir faktöring şirketinin tahvil halka arzına aracılık
etmektedir. Aracı kurum, müşteri temsilcilerine satış üzerinden elde edilecek aracılık komisyonundan
%10 prim vereceğini bildirmiştir.
Yorum 1: Taner’in yapması gereken davranış kuralı, müşterilere pazarlama yaparken elde
edeceği söz konusu menfaati belirtmesidir.
Örnek 2: Emrah’ın çalıştığı portföy yönetim şirketi tüm müşteri emirlerini aynı gruba dahil
aracı kurum üzerinden iletmektedir. Aracı kurum iletilen emirler nedeniyle piyasa ortalamasının biraz
üzerinde komisyon uygulamaktadır. Portföy yönetim şirketinin yönettiği portföy büyüklüğü mevzuatta
belirtilen tutarın altında olduğu için araştırma hizmetini aracı kurumdan almaktadır. Ancak, aracı kurum
ile portföy yönetim şirketi arasındaki sözleşme uyarınca emirlerin aracı kurum üzerinden iletilmesi
karşılığında araştırma hizmeti alımı nedeniyle portföy yönetim şirketi herhangi bir ücret
ödememektedir.
Yorum 2: Aracı kurum ile portföy yönetim şirketi arasındaki iş modelinde mevzuat açısından
bir sakınca bulunmamaktadır (aracı kurumun tahsil ettiği komisyon ücretinin emsaline göre bariz farklı
olmadığı ve örtülü kazanç aktarımı bulunmadığı varsayılmaktadır). Ancak, Emrah’ın söz konusu ticari
164
ilişkiyi müşterilerine bildirmesi gerekmektedir.
Mesleğe Karşı Sorumluluklar
Sermaye piyasası çalışanı sermaye piyasalarının güven ve itibar üzerine kurulu olduğu bilinciyle
buna aykırı olabilecek veya gölge düşürebilecek her türlü davranıştan kaçınır.
Sermaye piyasasında mevzuatı, sermaye piyasası kurumları, sermaye piyasası araçları ne kadar
güncel, yenilikçi, etkin olursa olsun bu mevzuat, kurum ve araçları yönlendirecek, uygulayacak,
gözetecek kişiler sermaye piyasası çalışanıdır.
Sermaye piyasası çalışanının bilgi birikimiyle, kişisel özellikleriyle, etik ilkelere ve davranış
kurallarına bağlılığıyla sağlam yapıda olması, müşterilerin ve ihraççıların güveninin sağlanmasının
birinci şartıdır.
Çıkarılan ürün ne kadar mükemmel olursa olsun, söz konusu ürünü doğru şekilde bilecek ve
doğru kişilere pazarlayacak, müşteri ihtiyaçlarını doğru şekilde anlayacak, doğru analizler yapacak ve
portföy yönetecek sermaye piyasası çalışanı olmaması halinde, sermaye piyasalarının etkin, ekonomik,
verimli ve etik işlemesinden söz etme olanağı da bulunmayacaktır.
İşte bu yüzdendir ki, sermaye piyasası çalışanının sermaye piyasalarının güven ve itibar üzerine
kurulu olduğu bilinciyle buna aykırı olabilecek veya gölge düşürebilecek her türlü davranıştan
kaçınması gerekmektedir.
ÖRNEK SORU:
“Üyeler, mesleki faaliyetleri sırasında kuracakları ilişkilerde ve gerçekleştirecekleri işlemlerde
ilgili tüm tarafları ve kamu kurum ve kuruluşlarını, mevzuatın ve mesleki teamüllerin gerektirdiği
şekilde tam, doğru, hızlı ve eşit olarak bilgilendirirler”
Türkiye Sermaye Piyasaları Birliği Üyelerinin Sermaye Piyasası Faaliyetlerini Yürütürken
Uyacakları Meslek Kuralları ile ilgili düzenleme uyarınca yukarıda belirtilen ifade üyelerin faaliyetleri
sırasında uyacağı genel ilkelerden hangisi kapsamında yer almaktadır?
A) Dürüst ve adil davranma ilkesi
B) Bağımsızlık ve tarafsızlık ilkesi
C) Mesleki özen ve titizlik ilkesi
D) Saydamlık ilkesi
E) Kaynakları etkin kullanma ilkesi
Cevap D şıkkıdır.
TÜRKİYE SERMAYE PİYASALARI BİRLİĞİ DİSİPLİN YÖNETMELİĞİ
TSPB Disiplin Yönetmeliğinin (Disiplin Yönetmeliği) amacı, TSPB üyelerinden meslek
onuruna, meslek ilke ve kurallarına, sermaye piyasası faaliyetlerinin yürütülmesine ilişkin mevzuata ve
Birlik kararlarına aykırı hareket edenler hakkında uygulanacak disiplin cezalarına ilişkin ilke ve
yöntemleri düzenlemektir. Birlik üyesi aracı kurumlar, bankalar, portföy yönetim şirketleri ve payları
borsada işlem gören yatırım ortaklıkları Disiplin Yönetmeliği hükümlerine tabidir. Disiplin Yönetmeliği
SPKn’nun 74 üncü maddesinin ikinci fıkrasının (d) bendine ve Statü’nün 7 nci maddesinin birinci
fıkrasının (d) bendi ve 24 üncü maddesinin üçüncü fıkrasına dayanılarak düzenlenmiştir.
Disiplin cezası türleri
165
Disiplin Yönetmeliği hükümleri kapsamında uygulanacak disiplin cezaları Statünün 24 üncü
maddesi çerçevesinde uyarı, kınama, Birlik üyeliğinden geçici çıkarma ve Birlik üyeliğinden sürekli
çıkarmadır.
Uyarı
Uyarı, mesleğinin icrasında, yükümlülük ve davranışlarında daha dikkatli ve itinalı hareket
etmesi gerektiğinin üyeye yazı ile bildirilmesidir. Uyarıyı gerektiren fiil ve haller şunlardır:
a) Birlikçe yayımlanan, yönetmelik, genelge, tebliğ ve kararlarla belirlenen ilke ve yöntemlerin
yerine getirilmesinde kayıtsız ve dikkatsiz davranmak,
b) Üyelik görev ve sorumluluklarına karşı kayıtsızlık göstermek veya bunları yerine
getirmemek,
c) Müşteri talimatlarına karşı kayıtsız ve dikkatsiz davranmak,
ç) Birliğin itibarını zedeleyici sözler sarf etmek,
d) Sermaye piyasası faaliyetleri nedeniyle kendilerine tevdi edilen veya kendilerinde bulunan
müşteri sırlarının güvenliği için gerekli özeni göstermemek,
e) Yukarıda sayılanlar dışında, mesleğin onuruna, meslek düzen ve geleneklerine aykırı
ihmalkar davranışlarda bulunmak
Kınama
Kınama, üyenin mesleğinde ve davranışlarında kusurlu olduğunun yazı ile bildirilmesidir.
Kınamayı gerektiren fiil ve haller şunlardır:
a) Birlikçe yayımlanan, yönetmelik, genelge, tebliğ ve kararlarla belirlenen ilke ve yöntemleri
kusurlu veya kasıtlı olarak yerine getirmemek,
b) Üyelik görev ve sorumluluklarını kusurlu veya kasıtlı olarak yerine getirmemek,
c) Müşteri talimatlarını kusurlu veya kasıtlı olarak hiç veya gereği gibi yerine getirmemek,
ç) Birliğin ve mesleğin itibarını zedeleyici elektronik ortamdakiler de dahil olmak üzere her
türlü yazılı yayında veya eylem ve işlemde bulunmak, açıklama yapmak,
d) Mesleğin yürütülmesi esnasında meydana gelen çıkar çatışmalarında kusurlu veya kasıtlı
olarak adil ve tarafsız davranmamak,
e) Yeterli iç denetim sistemi kurulmaması ve gerekli denetimin yapılmaması sonucu
çalışanlarının sermaye piyasasını ve meslek itibarını olumsuz etkileyecek şekilde suiistimal ve
yolsuzluklarına sebebiyet vermek,
f) Diğer üyeler hakkında asılsız ihbar ve şikayette bulunmak,
g) Birlik organlarının çalışmalarını aksatıcı tutum ve davranışlarda bulunmak,
ğ) Müşterilere ve Birlik personeline, genel kabul gören davranış biçimleri dışında her türlü söz,
fiil ve hareketlerde bulunmak,
h) Birlik yetkili personelince yapılacak her türlü incelemeye engel olmak, bu personelce
istenilecek bilgi ve belgeleri vermemek ve kolaylık göstermemek,
ı) Yukarıda sayılanlar dışında meslek onuruna, meslek düzen ve geleneklerine aykırı kusurlu
veya kasıtlı hareketlerde bulunmak,
Üyeye bir defa uyarı cezası verildikten sonra bu Yönetmelikte cezaların sicilden silinmesi için
belirlenen süre içinde aynı cezayı gerektiren yeni bir fiil işlenmesi halinde üyeye kınama cezası verilir.
Birlik üyeliğinden geçici çıkarma
Birlik üyeliğinden geçici çıkarma; yapmış olduğu bir fiil veya işlem sonucu disiplin cezası ya
166
da idari para cezası alan Birlik üyesinin, fiilin mahiyet ve önemi dikkate alınarak altı ayı aşmamak üzere
geçici bir süre için Birlik üyeliğinden çıkarılması ve Birlik üyesi olmasının getirdiği haklardan mahrum
edilmesidir.
Birlik üyeliğinden geçici çıkarmayı gerektiren fiil ve haller SPKn’nun 106, 107 ve 109 uncu
maddelerinde belirtilen sermaye piyasası suçlarını işlemek veya bu suçları işleyen kişilere kasıtlı olarak
ortam hazırlamaktır. Söz konusu sermaye piyasası suçları nedeniyle ceza uygulanması için, fiilin suç
olduğunun ve üyeyle doğrudan bağlantılı olduğunun ilk derece mahkemesinin kararı ile sabit olması
gereklidir.
Birlik üyeliğinden sürekli çıkarma
Birlik üyeliğinden sürekli çıkarma; birlik üyeliği sıfatının sona erdirilmesidir.
Birlik üyeliğinden sürekli çıkarmayı gerektiren fiil ve haller SPKn’nun 110 uncu maddesinde
belirtilen güveni kötüye kullanma ve sahtecilik suçlarını işlemektir. Söz konusu sermaye piyasası suçları
nedeniyle ceza uygulanması için, fiilin suç olduğunun ve üyeyle doğrudan bağlantılı olduğunun ilk
derece mahkemesinin kararı ile sabit olması gereklidir. Bir defa Birlik üyeliğinden geçici çıkarma cezası
verildikten sonra, Disiplin Yönetmeliğinde cezaların sicilden silinmesi için belirlenen süre içinde aynı
cezayı gerektiren yeni bir fiil işlenmesi halinde üyeye Birlik üyeliğinden sürekli çıkarma cezası verilir.
Disiplin cezalarının belirlenmesine ve uygulamasına ilişkin hükümler
Bir fiil ile Disiplin Yönetmeliğinin muhtelif maddelerinin ihlal edilmesi durumunda üyeye ağır
olan disiplin cezası verilir. Ancak Birlik Yönetim Kurulu, fiilin nitelik ve önemini dikkate alarak,
Disiplin Yönetmeliğinde yer alan cezaların bir veya birkaçını birlikte verebilir.
Disiplin cezası gerektiren fiillerin nitelik ve önemi göz önünde tutularak, bu fiiller için
gerektiğinde bir derece ağır veya bir derece hafif ceza uygulanmasına karar verilebilir.
Üyenin cezaların sicilden silinmesi için belirlenen süre içinde iki defa disiplin cezası gerektiren
fiil işlemesi halinde, bu süre içinde işleyeceği her yeni fiil için verilmesi gereken ceza bir derece
ağırlaştırılır. Bu hüküm Birlik üyeliğinden geçici ve sürekli çıkarma cezalarına uygulanmaz.
Yukarıda uyarı, kınama, Birlik üyeliğinden geçici çıkarma ve Birlik üyeliğinden sürekli çıkarma
bölümlerinde öngörülen ve disiplin cezası uygulanmasını gerektiren fiillere nitelik ve önemleri itibariyle
benzer eylemlerde bulunanlara da aynı türden disiplin cezası uygulanır.
Birlik üyeliğinden geçici ve sürekli çıkarma cezalarının kesinleşmesi halinde, durum en çok beş
iş günü içinde Sermaye Piyasası Kurulu’na bildirilir.
Disiplin Komitesi ve Disiplin Soruşturmasının Yürütülmesi
Disiplin Komitesi
Komitenin görevleri, Disiplin Yönetmeliğinde öngörülen disiplin suçları ile ilgili disiplin
soruşturmalarının yürütülmesinde Birlik Yönetim Kuruluna yardımcı olmak üzere gerekli incelemeleri
yapmak, Disiplin Yönetmeliğinde yer alan hükümlere göre görüş belirlemek, hazırladığı inceleme
raporunu Birlik Yönetim Kurulu Başkanlığına sunmaktır.
Statü uyarınca iki yıl süreyle görev yapmak üzere Birlik Genel Kurulunca seçilen beş üye kendi
aralarında bir başkan ve bir başkan vekili seçer. Komite, en az üç üyenin hazır bulunmasıyla toplanır ve
karar için en az üç olumlu oy gerekir. Çekimser oy kullanılamaz. Kararlar gerekçeli olmak zorundadır.
Karşı oy kullanan üye de görüşünün gerekçesini kararda belirtmek zorundadır.
Komite üyeleri, doğrudan ve dolaylı olarak kendilerini veya kendileri ile ilgili kişileri ya da
temsilcisi oldukları kuruluşu ilgilendiren kararların alınmasında toplantılara katılamaz ve oy
kullanamazlar.
Birlik Hukuk İşleri Müdürlüğü Komitenin gerekli gördüğü bilgi ve belgelerin istenmesi
konusunda yazışmaları ve Disiplin Raporunun hazırlanmasında raportörlüğünü yapar. Disiplin Komitesi
167
raportörü Hukuk İşleri Müdürüdür.
Soruşturma süresince Komitenin çalışmaları Komite Başkanı tarafından koordine edilir. Komite
Başkanı çalışmaların rapora bağlanması, dosyalanması ve belgelendirilmesi için gerekli düzeni
oluşturur.
Soruşturmanın Başlatılması
Yönetim Kurulu, disiplin dosyasını, ihbar veya şikayet üzerine ya da re’sen üyeler hakkındaki
soruşturmayı başlatmak üzere Komiteye havale eder. Komite, Yönetim Kurulu tarafından kendisine
havale edilen disiplin dosyası ile ilgili işlemlere en geç on iş günü içinde başlar.
İhbar veya şikayet bildiriminde bildirimi yapanın açık kimliği, adresi, hakkında bildirimde
bulunulan üye, ihbar ve şikayet konusu, maddi olaylar ve bildirim tarihi belirtilir. Varsa konuyla ilgili
bilgi ve belgeler başvuru dilekçesine eklenir.
Bildirimde bulunan kişinin kimliği yasal zorunluluklar dışında saklı tutulur.
Soruşturma Yöntemi
Yapılacak soruşturmada, yazılı savunma istenmesi zorunludur.
Savunma için verilecek süre suçlamanın üyeye tebliği tarihinden itibaren on iş günüdür. Komite,
savunma istemesi için Komite Raportörünü yetkili kılabilir. Belirlenen süre içinde savunmasını
vermeyen üye, savunma hakkından vazgeçmiş sayılır. Geçerli mazeret bildiren veya mücbir sebeple
savunma yapmadığı anlaşılan üye için savunma verme süresi suçlamanın üyeye tebliği tarihinden
itibaren yirmi iş günüdür.
Komite, hakkında soruşturma yapılan üyenin talebi üzerine veya re’sen, ilgilileri ayrı ayrı
dinlemek üzere davet edebilir. Görüşme sonuçları tutanağa bağlanır ve ilgililerce imzalanır. Haklı bir
gerekçeye dayanmaksızın davete uymayanların dinlenmesinden vazgeçilir.
Komite, başvuruyla ilgili kanıtları toplamak, olayla ilgili kişilerin bilgilerine başvurmak hakkına
sahiptir. Komite, delillerin gösterilme ve incelenme şeklini olayın niteliğini dikkate alarak belirler.
Komite, disiplin dosyası ile ilgili raporunu savunma için verilecek süreler hariç en geç altmış iş
günü içinde düzenler ve kararını Birlik Yönetim Kurulunun onayına sunulmak üzere Birlik Yönetim
Kurulu Başkanına bildirir. Başkan, Komite kararını ilk Yönetim Kurulu toplantısının gündemine alır.
Yönetim Kurulu raporda eksiklik görürse, eksikliği en fazla yirmi iş günü içinde tamamlatmak üzere
dosyayı iade eder.
Yönetim kurulu kararı ve tebligat
Birlik Yönetim Kurulu, Komitenin verdiği kararı aynen kabul edebileceği gibi, gerekçesini
belirtmek suretiyle farklı bir karar da alabilir. Yönetim Kurulu, ihbar, şikayet ya da re’sen başlattığı
soruşturmayı bu Yönetmelik hükümleri doğrultusunda, mevzuat, örf ve adet ile hakkaniyet ilkeleri
uyarınca inceleyerek karara bağlar.
Yönetim Kurulunun kararı, alındığı günü izleyen beş iş günü içinde iadeli taahhütlü mektupla,
ihbar veya şikayette bulunan kişinin ve hakkında inceleme yapılan üyenin Birliğe bildirdiği adreslerine
göndermek veya elden imza karşılığı teslim edilmek suretiyle tebliğ edilir.
Kararlara itiraz
Üyeler, verilen disiplin kararlarına karşı, kararın tebliğini izleyen on iş günü içinde Sermaye
Piyasası Kurulu nezdinde itiraz edebilirler. Bu itiraz dilekçesi Birlik Yönetim Kurulu Başkanlığına
verilir ve Birlik aracılığıyla Sermaye Piyasası Kurulu’na gönderilir.
Kararların kesinleşmesi
Kararlar, itiraz süresi içinde üyelerin Kurula itiraz etmemeleri halinde veya üyelerce Kurul
nezdinde yapılan itiraz hakkında Kurul kararının üyeye tebliğiyle kesinleşir. Ancak Birlik üyeliğinden
168
geçici ve sürekli çıkarmaya dair kesinleşmiş olan disiplin cezalarının uygulanması için Birlik Yönetim
Kurulu tarafından ilave bir süre gerektiğine kanaat getirilirse, bu süre disiplin cezasının kesinleştiği
tarihten itibaren on iş gününden fazla olmamak üzere belirlenir.
Disiplin Yönetmeliği uyarınca Birlik üyeleri hakkında yürütülen disiplin soruşturmaları sonucu
kesinleşen kararlar hakkında bilgiler, Yönetim Kurulunun belirlediği esaslar çerçevesinde duyurulur.
Disiplin soruşturmalarının, idari soruşturma ve ceza kovuşturmalarıyla birlikte
yürütülmesi
Üyenin sorumluları hakkında cezai kovuşturmaya başlanmış olması, aynı fiilden dolayı üye için
disiplin soruşturması yapılmasını engellemez.
Birlik üyesinin bir fiili nedeniyle SPKn’nun 103 üncü maddesinin birinci fıkrası uyarınca
Sermaye Piyasası Kurulu tarafından idari para cezası tesis edildiği durumlarda, aynı fiile ilişkin olarak,
Birlik tarafından ayrıca idari para cezası tesis edilmez.
Soruşturma ve ceza zamanaşımı
Disiplin cezası gerektiren fiillerle ilgili olarak Disiplin Yönetmeliğinde yer alan usuller
çerçevesinde soruşturmaya başlanabilmesi için fiillerin işlendiği tarihten itibaren bir yıldan fazla süre
geçmemiş olması gerekir.
Disiplin cezası gerektiren fiiller, aynı zamanda ceza kovuşturmasını da gerektiriyorsa ve bu
fiiller için ilgili mevzuatlarında bu maddede belirtilenlerden daha uzun bir zamanaşımı süresi
belirlenmişse, ceza kovuşturması için belirlenen zamanaşımı süresi disiplin soruşturmasında da esas
alınır.
Disiplin cezasını gerektiren fiillerle ilgili kesinleşen kararın iki yıl içinde uygulanamaması
halinde verilen ceza zamanaşımına uğrar.
Disiplin Cezalarının Üye Siciline Kaydına İlişkin Esaslar
Disiplin cezalarının sicile kaydı ve tekerrüre esas alınması
Uygulanacak disiplin cezasının kesinleşmesi ile disiplin cezası ilgili üyenin Birlik nezdindeki
siciline işlenir.
Birlik tarafından tutulacak sicil bilgileri, oluşturulacak Sicil Kayıt Sisteminde üyeler ve disiplin
cezası türlerine göre yıllar itibariyle saklanır. Kesinleşen karar ve karara esas tüm belgeler ise beş yıl
süreyle saklanır. Disiplin cezalarında kararın kesinleşmesinden başlayarak beşinci yılın sonunda sicil
kayıt defterindeki sicil kayıtları silinir.
Üye, verilen disiplin cezasının kesinleştiği tarihten itibaren bir yıl içinde disiplin cezası
uygulanmasını gerektirecek herhangi bir fiil işlemediği takdirde, siciline işlenen önceki disiplin cezaları
tekerrüre esas alınmaz.
Sicile ilişkin bilgilerin açıklanması
Birlikçe tutulan sicil kayıt bilgileri Sermaye Piyasası Kurulu, borsalar ve teşkilatlanmış diğer
piyasalar ile Birlikçe uygun görülecek diğer kişi ve kuruluşlara açık tutulur.
İdari Para Cezası
Birlik Statüsüne, Birlikçe yayımlanan, yönetmelik, genelge ve alınacak kararlarla belirlenen ilke
ve yöntemlere uymayan üyeler hakkında SPKn’nun 103 üncü maddesinin beşinci fıkrası uyarınca
verilen cezadır.
Birlik üyesinin bir fiili nedeniyle SPKn’nun 103 üncü maddesinin birinci fıkrası uyarınca ceza
verildiği durumda, aynı fiil için bu hüküm uygulanmaz.
İdari para cezası, SPKn’nun 103 üncü maddesinin beşinci fıkrasında yer alan parasal sınırlar
169
içinde, Komite tarafından yapılacak inceleme ve soruşturma sonucu hazırlanacak rapor çerçevesinde
Yönetim Kurulunca belirlenir.
İdari para cezalarının uygulanmasında SPKn’nun 105 inci maddesinde belirlenen usul ve esaslar
uygulanır.
ÖRNEK SORU:
Aşağıdakilerden hangisi Türkiye Sermaye Piyasaları Birliği (Birlik) Disiplin Yönetmeliği
kapsamında verilen disiplin cezası türleri arasında değildir?
a)Uyarı
b)Kınama
c)Faaliyetlerin geçici olarak durdurulması
d) Birlik üyeliğinden geçici çıkarma
e)Birlik üyeliğinden sürekli çıkarma
Cevap C şıkkıdır.
170
